#!cexversion
3.0

#!citelibrary
name#CEX Library created by CEXWriter
urn#urn:cite2:cex:TEMPCOLL.TEMPVERSION:TEMP_ID
license#Public Domain.

#!ctscatalog
urn#citationScheme#groupName#workTitle#versionLabel#exemplarLabel#online#lang
urn:cts:greekLit:tlg0012.tlg001.allen:#Plaintext#Homeric Epic#Iliad#Perseus Greek, following Allen##true#grc

#!ctsdata
urn:cts:greekLit:tlg0012.tlg001.allen:1.1#μῆνιν ἄειδε θεὰ Πηληϊάδεω Ἀχιλῆος
urn:cts:greekLit:tlg0012.tlg001.allen:1.2#οὐλομένην , ἣ μυρίʼ Ἀχαιοῖς ἄλγεʼ ἔθηκε ,
urn:cts:greekLit:tlg0012.tlg001.allen:1.3#πολλὰς δʼ ἰφθίμους ψυχὰς Ἄϊδι προΐαψεν
urn:cts:greekLit:tlg0012.tlg001.allen:1.4#ἡρώων , αὐτοὺς δὲ ἑλώρια τεῦχε κύνεσσιν
urn:cts:greekLit:tlg0012.tlg001.allen:1.5#οἰωνοῖσί τε πᾶσι , Διὸς δʼ ἐτελείετο βουλή ,
urn:cts:greekLit:tlg0012.tlg001.allen:1.6#ἐξ οὗ δὴ τὰ πρῶτα διαστήτην ἐρίσαντε
urn:cts:greekLit:tlg0012.tlg001.allen:1.7#Ἀτρεΐδης τε ἄναξ ἀνδρῶν καὶ δῖος Ἀχιλλεύς .
urn:cts:greekLit:tlg0012.tlg001.allen:1.8#τίς τʼ ἄρ σφωε θεῶν ἔριδι ξυνέηκε μάχεσθαι ;
urn:cts:greekLit:tlg0012.tlg001.allen:1.9#Λητοῦς καὶ Διὸς υἱός · ὃ γὰρ βασιλῆϊ χολωθεὶς
urn:cts:greekLit:tlg0012.tlg001.allen:1.10#νοῦσον ἀνὰ στρατὸν ὄρσε κακήν , ὀλέκοντο δὲ λαοί ,
urn:cts:greekLit:tlg0012.tlg001.allen:1.11#οὕνεκα τὸν Χρύσην ἠτίμασεν ἀρητῆρα
urn:cts:greekLit:tlg0012.tlg001.allen:1.12#Ἀτρεΐδης · ὃ γὰρ ἦλθε θοὰς ἐπὶ νῆας Ἀχαιῶν
urn:cts:greekLit:tlg0012.tlg001.allen:1.13#λυσόμενός τε θύγατρα φέρων τʼ ἀπερείσιʼ ἄποινα ,
urn:cts:greekLit:tlg0012.tlg001.allen:1.14#στέμματʼ ἔχων ἐν χερσὶν ἑκηβόλου Ἀπόλλωνος
urn:cts:greekLit:tlg0012.tlg001.allen:1.15#χρυσέῳ ἀνὰ σκήπτρῳ , καὶ λίσσετο πάντας Ἀχαιούς ,
urn:cts:greekLit:tlg0012.tlg001.allen:1.16#Ἀτρεΐδα δὲ μάλιστα δύω , κοσμήτορε λαῶν ·
urn:cts:greekLit:tlg0012.tlg001.allen:1.17#Ἀτρεΐδαι τε καὶ ἄλλοι ἐϋκνήμιδες Ἀχαιοί ,
urn:cts:greekLit:tlg0012.tlg001.allen:1.18#ὑμῖν μὲν θεοὶ δοῖεν Ὀλύμπια δώματʼ ἔχοντες
urn:cts:greekLit:tlg0012.tlg001.allen:1.19#ἐκπέρσαι Πριάμοιο πόλιν , εὖ δʼ οἴκαδʼ ἱκέσθαι ·
urn:cts:greekLit:tlg0012.tlg001.allen:1.20#παῖδα δʼ ἐμοὶ λύσαιτε φίλην , τὰ δʼ ἄποινα δέχεσθαι ,
urn:cts:greekLit:tlg0012.tlg001.allen:1.21#ἁζόμενοι Διὸς υἱὸν ἑκηβόλον Ἀπόλλωνα .
urn:cts:greekLit:tlg0012.tlg001.allen:1.22#ἔνθʼ ἄλλοι μὲν πάντες ἐπευφήμησαν Ἀχαιοὶ
urn:cts:greekLit:tlg0012.tlg001.allen:1.23#αἰδεῖσθαί θʼ ἱερῆα καὶ ἀγλαὰ δέχθαι ἄποινα ·
urn:cts:greekLit:tlg0012.tlg001.allen:1.24#ἀλλʼ οὐκ Ἀτρεΐδῃ Ἀγαμέμνονι ἥνδανε θυμῷ ,
urn:cts:greekLit:tlg0012.tlg001.allen:1.25#ἀλλὰ κακῶς ἀφίει , κρατερὸν δʼ ἐπὶ μῦθον ἔτελλε ·
urn:cts:greekLit:tlg0012.tlg001.allen:1.26#μή σε γέρον κοίλῃσιν ἐγὼ παρὰ νηυσὶ κιχείω
urn:cts:greekLit:tlg0012.tlg001.allen:1.27#ἢ νῦν δηθύνοντʼ ἢ ὕστερον αὖτις ἰόντα ,
urn:cts:greekLit:tlg0012.tlg001.allen:1.28#μή νύ τοι οὐ χραίσμῃ σκῆπτρον καὶ στέμμα θεοῖο ·
urn:cts:greekLit:tlg0012.tlg001.allen:1.29#τὴν δʼ ἐγὼ οὐ λύσω · πρίν μιν καὶ γῆρας ἔπεισιν
urn:cts:greekLit:tlg0012.tlg001.allen:1.30#ἡμετέρῳ ἐνὶ οἴκῳ ἐν Ἄργεϊ τηλόθι πάτρης
urn:cts:greekLit:tlg0012.tlg001.allen:1.31#ἱστὸν ἐποιχομένην καὶ ἐμὸν λέχος ἀντιόωσαν ·
urn:cts:greekLit:tlg0012.tlg001.allen:1.32#ἀλλʼ ἴθι μή μʼ ἐρέθιζε σαώτερος ὥς κε νέηαι .
urn:cts:greekLit:tlg0012.tlg001.allen:1.33#ὣς ἔφατʼ , ἔδεισεν δʼ ὃ γέρων καὶ ἐπείθετο μύθῳ ·
urn:cts:greekLit:tlg0012.tlg001.allen:1.34#βῆ δʼ ἀκέων παρὰ θῖνα πολυφλοίσβοιο θαλάσσης ·
urn:cts:greekLit:tlg0012.tlg001.allen:1.35#πολλὰ δʼ ἔπειτʼ ἀπάνευθε κιὼν ἠρᾶθʼ ὃ γεραιὸς
urn:cts:greekLit:tlg0012.tlg001.allen:1.36#Ἀπόλλωνι ἄνακτι , τὸν ἠΰκομος τέκε Λητώ ·
urn:cts:greekLit:tlg0012.tlg001.allen:1.37#κλῦθί μευ ἀργυρότοξʼ , ὃς Χρύσην ἀμφιβέβηκας
urn:cts:greekLit:tlg0012.tlg001.allen:1.38#Κίλλάν τε ζαθέην Τενέδοιό τε ἶφι ἀνάσσεις ,
urn:cts:greekLit:tlg0012.tlg001.allen:1.39#Σμινθεῦ εἴ ποτέ τοι χαρίεντʼ ἐπὶ νηὸν ἔρεψα ,
urn:cts:greekLit:tlg0012.tlg001.allen:1.40#ἢ εἰ δή ποτέ τοι κατὰ πίονα μηρίʼ ἔκηα
urn:cts:greekLit:tlg0012.tlg001.allen:1.41#ταύρων ἠδʼ αἰγῶν , τὸ δέ μοι κρήηνον ἐέλδωρ ·
urn:cts:greekLit:tlg0012.tlg001.allen:1.42#τίσειαν Δαναοὶ ἐμὰ δάκρυα σοῖσι βέλεσσιν .
urn:cts:greekLit:tlg0012.tlg001.allen:1.43#ὣς ἔφατʼ εὐχόμενος , τοῦ δʼ ἔκλυε Φοῖβος Ἀπόλλων ,
urn:cts:greekLit:tlg0012.tlg001.allen:1.44#βῆ δὲ κατʼ Οὐλύμποιο καρήνων χωόμενος κῆρ ,
urn:cts:greekLit:tlg0012.tlg001.allen:1.45#τόξʼ ὤμοισιν ἔχων ἀμφηρεφέα τε φαρέτρην ·
urn:cts:greekLit:tlg0012.tlg001.allen:1.46#ἔκλαγξαν δʼ ἄρʼ ὀϊστοὶ ἐπʼ ὤμων χωομένοιο ,
urn:cts:greekLit:tlg0012.tlg001.allen:1.47#αὐτοῦ κινηθέντος · ὃ δʼ ἤϊε νυκτὶ ἐοικώς .
urn:cts:greekLit:tlg0012.tlg001.allen:1.48#ἕζετʼ ἔπειτʼ ἀπάνευθε νεῶν , μετὰ δʼ ἰὸν ἕηκε ·
urn:cts:greekLit:tlg0012.tlg001.allen:1.49#δεινὴ δὲ κλαγγὴ γένετʼ ἀργυρέοιο βιοῖο ·
urn:cts:greekLit:tlg0012.tlg001.allen:1.50#οὐρῆας μὲν πρῶτον ἐπῴχετο καὶ κύνας ἀργούς ,
urn:cts:greekLit:tlg0012.tlg001.allen:1.51#αὐτὰρ ἔπειτʼ αὐτοῖσι βέλος ἐχεπευκὲς ἐφιεὶς
urn:cts:greekLit:tlg0012.tlg001.allen:1.52#βάλλʼ · αἰεὶ δὲ πυραὶ νεκύων καίοντο θαμειαί .
urn:cts:greekLit:tlg0012.tlg001.allen:1.53#ἐννῆμαρ μὲν ἀνὰ στρατὸν ᾤχετο κῆλα θεοῖο ,
urn:cts:greekLit:tlg0012.tlg001.allen:1.54#τῇ δεκάτῃ δʼ ἀγορὴν δὲ καλέσσατο λαὸν Ἀχιλλεύς ·
urn:cts:greekLit:tlg0012.tlg001.allen:1.55#τῷ γὰρ ἐπὶ φρεσὶ θῆκε θεὰ λευκώλενος Ἥρη ·
urn:cts:greekLit:tlg0012.tlg001.allen:1.56#κήδετο γὰρ Δαναῶν , ὅτι ῥα θνήσκοντας ὁρᾶτο .
urn:cts:greekLit:tlg0012.tlg001.allen:1.57#οἳ δʼ ἐπεὶ οὖν ἤγερθεν ὁμηγερέες τε γένοντο ,
urn:cts:greekLit:tlg0012.tlg001.allen:1.58#τοῖσι δʼ ἀνιστάμενος μετέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:1.59#Ἀτρεΐδη νῦν ἄμμε παλιμπλαγχθέντας ὀΐω
urn:cts:greekLit:tlg0012.tlg001.allen:1.60#ἂψ ἀπονοστήσειν , εἴ κεν θάνατόν γε φύγοιμεν ,
urn:cts:greekLit:tlg0012.tlg001.allen:1.61#εἰ δὴ ὁμοῦ πόλεμός τε δαμᾷ καὶ λοιμὸς Ἀχαιούς ·
urn:cts:greekLit:tlg0012.tlg001.allen:1.62#ἀλλʼ ἄγε δή τινα μάντιν ἐρείομεν ἢ ἱερῆα
urn:cts:greekLit:tlg0012.tlg001.allen:1.63#ἢ καὶ ὀνειροπόλον , καὶ γάρ τʼ ὄναρ ἐκ Διός ἐστιν ,
urn:cts:greekLit:tlg0012.tlg001.allen:1.64#ὅς κʼ εἴποι ὅ τι τόσσον ἐχώσατο Φοῖβος Ἀπόλλων ,
urn:cts:greekLit:tlg0012.tlg001.allen:1.65#εἴτʼ ἄρʼ ὅ γʼ εὐχωλῆς ἐπιμέμφεται ἠδʼ ἑκατόμβης ,
urn:cts:greekLit:tlg0012.tlg001.allen:1.66#αἴ κέν πως ἀρνῶν κνίσης αἰγῶν τε τελείων
urn:cts:greekLit:tlg0012.tlg001.allen:1.67#βούλεται ἀντιάσας ἡμῖν ἀπὸ λοιγὸν ἀμῦναι .
urn:cts:greekLit:tlg0012.tlg001.allen:1.68#ἤτοι ὅ γʼ ὣς εἰπὼν κατʼ ἄρʼ ἕζετο · τοῖσι δʼ ἀνέστη
urn:cts:greekLit:tlg0012.tlg001.allen:1.69#Κάλχας Θεστορίδης οἰωνοπόλων ὄχʼ ἄριστος ,
urn:cts:greekLit:tlg0012.tlg001.allen:1.70#ὃς ᾔδη τά τʼ ἐόντα τά τʼ ἐσσόμενα πρό τʼ ἐόντα ,
urn:cts:greekLit:tlg0012.tlg001.allen:1.71#καὶ νήεσσʼ ἡγήσατʼ Ἀχαιῶν Ἴλιον εἴσω
urn:cts:greekLit:tlg0012.tlg001.allen:1.72#ἣν διὰ μαντοσύνην , τήν οἱ πόρε Φοῖβος Ἀπόλλων ·
urn:cts:greekLit:tlg0012.tlg001.allen:1.73#ὅ σφιν ἐὺ φρονέων ἀγορήσατο καὶ μετέειπεν ·
urn:cts:greekLit:tlg0012.tlg001.allen:1.74#ὦ Ἀχιλεῦ κέλεαί με Διῒ φίλε μυθήσασθαι
urn:cts:greekLit:tlg0012.tlg001.allen:1.75#μῆνιν Ἀπόλλωνος ἑκατηβελέταο ἄνακτος ·
urn:cts:greekLit:tlg0012.tlg001.allen:1.76#τοὶ γὰρ ἐγὼν ἐρέω · σὺ δὲ σύνθεο καί μοι ὄμοσσον
urn:cts:greekLit:tlg0012.tlg001.allen:1.77#ἦ μέν μοι πρόφρων ἔπεσιν καὶ χερσὶν ἀρήξειν ·
urn:cts:greekLit:tlg0012.tlg001.allen:1.78#ἦ γὰρ ὀΐομαι ἄνδρα χολωσέμεν , ὃς μέγα πάντων
urn:cts:greekLit:tlg0012.tlg001.allen:1.79#Ἀργείων κρατέει καί οἱ πείθονται Ἀχαιοί ·
urn:cts:greekLit:tlg0012.tlg001.allen:1.80#κρείσσων γὰρ βασιλεὺς ὅτε χώσεται ἀνδρὶ χέρηϊ ·
urn:cts:greekLit:tlg0012.tlg001.allen:1.81#εἴ περ γάρ τε χόλον γε καὶ αὐτῆμαρ καταπέψῃ ,
urn:cts:greekLit:tlg0012.tlg001.allen:1.82#ἀλλά τε καὶ μετόπισθεν ἔχει κότον , ὄφρα τελέσσῃ ,
urn:cts:greekLit:tlg0012.tlg001.allen:1.83#ἐν στήθεσσιν ἑοῖσι · σὺ δὲ φράσαι εἴ με σαώσεις .
urn:cts:greekLit:tlg0012.tlg001.allen:1.84#τὸν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:1.85#θαρσήσας μάλα εἰπὲ θεοπρόπιον ὅ τι οἶσθα ·
urn:cts:greekLit:tlg0012.tlg001.allen:1.86#οὐ μὰ γὰρ Ἀπόλλωνα Διῒ φίλον , ᾧ τε σὺ Κάλχαν
urn:cts:greekLit:tlg0012.tlg001.allen:1.87#εὐχόμενος Δαναοῖσι θεοπροπίας ἀναφαίνεις ,
urn:cts:greekLit:tlg0012.tlg001.allen:1.88#οὔ τις ἐμεῦ ζῶντος καὶ ἐπὶ χθονὶ δερκομένοιο
urn:cts:greekLit:tlg0012.tlg001.allen:1.89#σοὶ κοίλῃς παρὰ νηυσί βαρείας χεῖρας ἐποίσει
urn:cts:greekLit:tlg0012.tlg001.allen:1.90#συμπάντων Δαναῶν , οὐδʼ ἢν Ἀγαμέμνονα εἴπῃς ,
urn:cts:greekLit:tlg0012.tlg001.allen:1.91#ὃς νῦν πολλὸν ἄριστος Ἀχαιῶν εὔχεται εἶναι .
urn:cts:greekLit:tlg0012.tlg001.allen:1.92#καὶ τότε δὴ θάρσησε καὶ ηὔδα μάντις ἀμύμων ·
urn:cts:greekLit:tlg0012.tlg001.allen:1.93#οὔ τʼ ἄρ ὅ γʼ εὐχωλῆς ἐπιμέμφεται οὐδʼ ἑκατόμβης ,
urn:cts:greekLit:tlg0012.tlg001.allen:1.94#ἀλλʼ ἕνεκʼ ἀρητῆρος ὃν ἠτίμησʼ Ἀγαμέμνων ,
urn:cts:greekLit:tlg0012.tlg001.allen:1.95#οὐδʼ ἀπέλυσε θύγατρα καὶ οὐκ ἀπεδέξατʼ ἄποινα ,
urn:cts:greekLit:tlg0012.tlg001.allen:1.96#τοὔνεκʼ ἄρʼ ἄλγεʼ ἔδωκεν ἑκηβόλος ἠδʼ ἔτι δώσει ·
urn:cts:greekLit:tlg0012.tlg001.allen:1.97#οὐδʼ ὅ γε πρὶν Δαναοῖσιν ἀεικέα λοιγὸν ἀπώσει
urn:cts:greekLit:tlg0012.tlg001.allen:1.98#πρίν γʼ ἀπὸ πατρὶ φίλῳ δόμεναι ἑλικώπιδα κούρην
urn:cts:greekLit:tlg0012.tlg001.allen:1.99#ἀπριάτην ἀνάποινον , ἄγειν θʼ ἱερὴν ἑκατόμβην
urn:cts:greekLit:tlg0012.tlg001.allen:1.100#ἐς Χρύσην · τότε κέν μιν ἱλασσάμενοι πεπίθοιμεν .
urn:cts:greekLit:tlg0012.tlg001.allen:1.101#ἤτοι ὅ γʼ ὣς εἰπὼν κατʼ ἄρʼ ἕζετο · τοῖσι δʼ ἀνέστη
urn:cts:greekLit:tlg0012.tlg001.allen:1.102#ἥρως Ἀτρεΐδης εὐρὺ κρείων Ἀγαμέμνων
urn:cts:greekLit:tlg0012.tlg001.allen:1.103#ἀχνύμενος · μένεος δὲ μέγα φρένες ἀμφιμέλαιναι
urn:cts:greekLit:tlg0012.tlg001.allen:1.104#πίμπλαντʼ , ὄσσε δέ οἱ πυρὶ λαμπετόωντι ἐΐκτην ·
urn:cts:greekLit:tlg0012.tlg001.allen:1.105#Κάλχαντα πρώτιστα κάκʼ ὀσσόμενος προσέειπε ·
urn:cts:greekLit:tlg0012.tlg001.allen:1.106#μάντι κακῶν οὐ πώ ποτέ μοι τὸ κρήγυον εἶπας ·
urn:cts:greekLit:tlg0012.tlg001.allen:1.107#αἰεί τοι τὰ κάκʼ ἐστὶ φίλα φρεσὶ μαντεύεσθαι ,
urn:cts:greekLit:tlg0012.tlg001.allen:1.108#ἐσθλὸν δʼ οὔτέ τί πω εἶπας ἔπος οὔτʼ ἐτέλεσσας ·
urn:cts:greekLit:tlg0012.tlg001.allen:1.109#καὶ νῦν ἐν Δαναοῖσι θεοπροπέων ἀγορεύεις
urn:cts:greekLit:tlg0012.tlg001.allen:1.110#ὡς δὴ τοῦδʼ ἕνεκά σφιν ἑκηβόλος ἄλγεα τεύχει ,
urn:cts:greekLit:tlg0012.tlg001.allen:1.111#οὕνεκʼ ἐγὼ κούρης Χρυσηΐδος ἀγλάʼ ἄποινα
urn:cts:greekLit:tlg0012.tlg001.allen:1.112#οὐκ ἔθελον δέξασθαι , ἐπεὶ πολὺ βούλομαι αὐτὴν
urn:cts:greekLit:tlg0012.tlg001.allen:1.113#οἴκοι ἔχειν · καὶ γάρ ῥα Κλυταιμνήστρης προβέβουλα
urn:cts:greekLit:tlg0012.tlg001.allen:1.114#κουριδίης ἀλόχου , ἐπεὶ οὔ ἑθέν ἐστι χερείων ,
urn:cts:greekLit:tlg0012.tlg001.allen:1.115#οὐ δέμας οὐδὲ φυήν , οὔτʼ ἂρ φρένας οὔτέ τι ἔργα .
urn:cts:greekLit:tlg0012.tlg001.allen:1.116#ἀλλὰ καὶ ὧς ἐθέλω δόμεναι πάλιν εἰ τό γʼ ἄμεινον ·
urn:cts:greekLit:tlg0012.tlg001.allen:1.117#βούλομʼ ἐγὼ λαὸν σῶν ἔμμεναι ἢ ἀπολέσθαι ·
urn:cts:greekLit:tlg0012.tlg001.allen:1.118#αὐτὰρ ἐμοὶ γέρας αὐτίχʼ ἑτοιμάσατʼ ὄφρα μὴ οἶος
urn:cts:greekLit:tlg0012.tlg001.allen:1.119#Ἀργείων ἀγέραστος ἔω , ἐπεὶ οὐδὲ ἔοικε ·
urn:cts:greekLit:tlg0012.tlg001.allen:1.120#λεύσσετε γὰρ τό γε πάντες ὅ μοι γέρας ἔρχεται ἄλλῃ .
urn:cts:greekLit:tlg0012.tlg001.allen:1.121#τὸν δʼ ἠμείβετʼ ἔπειτα ποδάρκης δῖος Ἀχιλλεύς ·
urn:cts:greekLit:tlg0012.tlg001.allen:1.122#Ἀτρεΐδη κύδιστε φιλοκτεανώτατε πάντων ,
urn:cts:greekLit:tlg0012.tlg001.allen:1.123#πῶς γάρ τοι δώσουσι γέρας μεγάθυμοι Ἀχαιοί ;
urn:cts:greekLit:tlg0012.tlg001.allen:1.124#οὐδέ τί που ἴδμεν ξυνήϊα κείμενα πολλά ·
urn:cts:greekLit:tlg0012.tlg001.allen:1.125#ἀλλὰ τὰ μὲν πολίων ἐξεπράθομεν , τὰ δέδασται ,
urn:cts:greekLit:tlg0012.tlg001.allen:1.126#λαοὺς δʼ οὐκ ἐπέοικε παλίλλογα ταῦτʼ ἐπαγείρειν .
urn:cts:greekLit:tlg0012.tlg001.allen:1.127#ἀλλὰ σὺ μὲν νῦν τήνδε θεῷ πρόες · αὐτὰρ Ἀχαιοὶ
urn:cts:greekLit:tlg0012.tlg001.allen:1.128#τριπλῇ τετραπλῇ τʼ ἀποτείσομεν , αἴ κέ ποθι Ζεὺς
urn:cts:greekLit:tlg0012.tlg001.allen:1.129#δῷσι πόλιν Τροίην εὐτείχεον ἐξαλαπάξαι .
urn:cts:greekLit:tlg0012.tlg001.allen:1.130#τὸν δʼ ἀπαμειβόμενος προσέφη κρείων Ἀγαμέμνων ·
urn:cts:greekLit:tlg0012.tlg001.allen:1.131#μὴ δʼ οὕτως ἀγαθός περ ἐὼν θεοείκελʼ Ἀχιλλεῦ
urn:cts:greekLit:tlg0012.tlg001.allen:1.132#κλέπτε νόῳ , ἐπεὶ οὐ παρελεύσεαι οὐδέ με πείσεις .
urn:cts:greekLit:tlg0012.tlg001.allen:1.133#ἦ ἐθέλεις ὄφρʼ αὐτὸς ἔχῃς γέρας , αὐτὰρ ἔμʼ αὔτως
urn:cts:greekLit:tlg0012.tlg001.allen:1.134#ἧσθαι δευόμενον , κέλεαι δέ με τήνδʼ ἀποδοῦναι ;
urn:cts:greekLit:tlg0012.tlg001.allen:1.135#ἀλλʼ εἰ μὲν δώσουσι γέρας μεγάθυμοι Ἀχαιοὶ
urn:cts:greekLit:tlg0012.tlg001.allen:1.136#ἄρσαντες κατὰ θυμὸν ὅπως ἀντάξιον ἔσται ·
urn:cts:greekLit:tlg0012.tlg001.allen:1.137#εἰ δέ κε μὴ δώωσιν ἐγὼ δέ κεν αὐτὸς ἕλωμαι
urn:cts:greekLit:tlg0012.tlg001.allen:1.138#ἢ τεὸν ἢ Αἴαντος ἰὼν γέρας , ἢ Ὀδυσῆος
urn:cts:greekLit:tlg0012.tlg001.allen:1.139#ἄξω ἑλών · ὃ δέ κεν κεχολώσεται ὅν κεν ἵκωμαι .
urn:cts:greekLit:tlg0012.tlg001.allen:1.140#ἀλλʼ ἤτοι μὲν ταῦτα μεταφρασόμεσθα καὶ αὖτις ,
urn:cts:greekLit:tlg0012.tlg001.allen:1.141#νῦν δʼ ἄγε νῆα μέλαιναν ἐρύσσομεν εἰς ἅλα δῖαν ,
urn:cts:greekLit:tlg0012.tlg001.allen:1.142#ἐν δʼ ἐρέτας ἐπιτηδὲς ἀγείρομεν , ἐς δʼ ἑκατόμβην
urn:cts:greekLit:tlg0012.tlg001.allen:1.143#θείομεν , ἂν δʼ αὐτὴν Χρυσηΐδα καλλιπάρῃον
urn:cts:greekLit:tlg0012.tlg001.allen:1.144#βήσομεν · εἷς δέ τις ἀρχὸς ἀνὴρ βουληφόρος ἔστω ,
urn:cts:greekLit:tlg0012.tlg001.allen:1.145#ἢ Αἴας ἢ Ἰδομενεὺς ἢ δῖος Ὀδυσσεὺς
urn:cts:greekLit:tlg0012.tlg001.allen:1.146#ἠὲ σὺ Πηλεΐδη πάντων ἐκπαγλότατʼ ἀνδρῶν ,
urn:cts:greekLit:tlg0012.tlg001.allen:1.147#ὄφρʼ ἥμιν ἑκάεργον ἱλάσσεαι ἱερὰ ῥέξας .
urn:cts:greekLit:tlg0012.tlg001.allen:1.148#τὸν δʼ ἄρʼ ὑπόδρα ἰδὼν προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:1.149#ὤ μοι ἀναιδείην ἐπιειμένε κερδαλεόφρον
urn:cts:greekLit:tlg0012.tlg001.allen:1.150#πῶς τίς τοι πρόφρων ἔπεσιν πείθηται Ἀχαιῶν
urn:cts:greekLit:tlg0012.tlg001.allen:1.151#ἢ ὁδὸν ἐλθέμεναι ἢ ἀνδράσιν ἶφι μάχεσθαι ;
urn:cts:greekLit:tlg0012.tlg001.allen:1.152#οὐ γὰρ ἐγὼ Τρώων ἕνεκʼ ἤλυθον αἰχμητάων
urn:cts:greekLit:tlg0012.tlg001.allen:1.153#δεῦρο μαχησόμενος , ἐπεὶ οὔ τί μοι αἴτιοί εἰσιν ·
urn:cts:greekLit:tlg0012.tlg001.allen:1.154#οὐ γὰρ πώποτʼ ἐμὰς βοῦς ἤλασαν οὐδὲ μὲν ἵππους ,
urn:cts:greekLit:tlg0012.tlg001.allen:1.155#οὐδέ ποτʼ ἐν Φθίῃ ἐριβώλακι βωτιανείρῃ
urn:cts:greekLit:tlg0012.tlg001.allen:1.156#καρπὸν ἐδηλήσαντʼ , ἐπεὶ ἦ μάλα πολλὰ μεταξὺ
urn:cts:greekLit:tlg0012.tlg001.allen:1.157#οὔρεά τε σκιόεντα θάλασσά τε ἠχήεσσα ·
urn:cts:greekLit:tlg0012.tlg001.allen:1.158#ἀλλὰ σοὶ ὦ μέγʼ ἀναιδὲς ἅμʼ ἑσπόμεθʼ ὄφρα σὺ χαίρῃς ,
urn:cts:greekLit:tlg0012.tlg001.allen:1.159#τιμὴν ἀρνύμενοι Μενελάῳ σοί τε κυνῶπα
urn:cts:greekLit:tlg0012.tlg001.allen:1.160#πρὸς Τρώων · τῶν οὔ τι μετατρέπῃ οὐδʼ ἀλεγίζεις ·
urn:cts:greekLit:tlg0012.tlg001.allen:1.161#καὶ δή μοι γέρας αὐτὸς ἀφαιρήσεσθαι ἀπειλεῖς ,
urn:cts:greekLit:tlg0012.tlg001.allen:1.162#ᾧ ἔπι πολλὰ μόγησα , δόσαν δέ μοι υἷες Ἀχαιῶν .
urn:cts:greekLit:tlg0012.tlg001.allen:1.163#οὐ μὲν σοί ποτε ἶσον ἔχω γέρας ὁππότʼ Ἀχαιοὶ
urn:cts:greekLit:tlg0012.tlg001.allen:1.164#Τρώων ἐκπέρσωσʼ εὖ ναιόμενον πτολίεθρον ·
urn:cts:greekLit:tlg0012.tlg001.allen:1.165#ἀλλὰ τὸ μὲν πλεῖον πολυάϊκος πολέμοιο
urn:cts:greekLit:tlg0012.tlg001.allen:1.166#χεῖρες ἐμαὶ διέπουσʼ · ἀτὰρ ἤν ποτε δασμὸς ἵκηται ,
urn:cts:greekLit:tlg0012.tlg001.allen:1.167#σοὶ τὸ γέρας πολὺ μεῖζον , ἐγὼ δʼ ὀλίγον τε φίλον τε
urn:cts:greekLit:tlg0012.tlg001.allen:1.168#ἔρχομʼ ἔχων ἐπὶ νῆας , ἐπεί κε κάμω πολεμίζων .
urn:cts:greekLit:tlg0012.tlg001.allen:1.169#νῦν δʼ εἶμι Φθίην δʼ , ἐπεὶ ἦ πολὺ φέρτερόν ἐστιν
urn:cts:greekLit:tlg0012.tlg001.allen:1.170#οἴκαδʼ ἴμεν σὺν νηυσὶ κορωνίσιν , οὐδέ σʼ ὀΐω
urn:cts:greekLit:tlg0012.tlg001.allen:1.171#ἐνθάδʼ ἄτιμος ἐὼν ἄφενος καὶ πλοῦτον ἀφύξειν .
urn:cts:greekLit:tlg0012.tlg001.allen:1.172#τὸν δʼ ἠμείβετʼ ἔπειτα ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:1.173#φεῦγε μάλʼ εἴ τοι θυμὸς ἐπέσσυται , οὐδέ σʼ ἔγωγε
urn:cts:greekLit:tlg0012.tlg001.allen:1.174#λίσσομαι εἵνεκʼ ἐμεῖο μένειν · πάρʼ ἔμοιγε καὶ ἄλλοι
urn:cts:greekLit:tlg0012.tlg001.allen:1.175#οἵ κέ με τιμήσουσι , μάλιστα δὲ μητίετα Ζεύς .
urn:cts:greekLit:tlg0012.tlg001.allen:1.176#ἔχθιστος δέ μοί ἐσσι διοτρεφέων βασιλήων ·
urn:cts:greekLit:tlg0012.tlg001.allen:1.177#αἰεὶ γάρ τοι ἔρις τε φίλη πόλεμοί τε μάχαι τε ·
urn:cts:greekLit:tlg0012.tlg001.allen:1.178#εἰ μάλα καρτερός ἐσσι , θεός που σοὶ τό γʼ ἔδωκεν ·
urn:cts:greekLit:tlg0012.tlg001.allen:1.179#οἴκαδʼ ἰὼν σὺν νηυσί τε σῇς καὶ σοῖς ἑτάροισι
urn:cts:greekLit:tlg0012.tlg001.allen:1.180#Μυρμιδόνεσσιν ἄνασσε , σέθεν δʼ ἐγὼ οὐκ ἀλεγίζω ,
urn:cts:greekLit:tlg0012.tlg001.allen:1.181#οὐδʼ ὄθομαι κοτέοντος · ἀπειλήσω δέ τοι ὧδε ·
urn:cts:greekLit:tlg0012.tlg001.allen:1.182#ὡς ἔμʼ ἀφαιρεῖται Χρυσηΐδα Φοῖβος Ἀπόλλων ,
urn:cts:greekLit:tlg0012.tlg001.allen:1.183#τὴν μὲν ἐγὼ σὺν νηΐ τʼ ἐμῇ καὶ ἐμοῖς ἑτάροισι
urn:cts:greekLit:tlg0012.tlg001.allen:1.184#πέμψω , ἐγὼ δέ κʼ ἄγω Βρισηΐδα καλλιπάρῃον
urn:cts:greekLit:tlg0012.tlg001.allen:1.185#αὐτὸς ἰὼν κλισίην δὲ τὸ σὸν γέρας ὄφρʼ ἐῢ εἰδῇς
urn:cts:greekLit:tlg0012.tlg001.allen:1.186#ὅσσον φέρτερός εἰμι σέθεν , στυγέῃ δὲ καὶ ἄλλος
urn:cts:greekLit:tlg0012.tlg001.allen:1.187#ἶσον ἐμοὶ φάσθαι καὶ ὁμοιωθήμεναι ἄντην .
urn:cts:greekLit:tlg0012.tlg001.allen:1.188#ὣς φάτο · Πηλεΐωνι δʼ ἄχος γένετʼ , ἐν δέ οἱ ἦτορ
urn:cts:greekLit:tlg0012.tlg001.allen:1.189#στήθεσσιν λασίοισι διάνδιχα μερμήριξεν ,
urn:cts:greekLit:tlg0012.tlg001.allen:1.190#ἢ ὅ γε φάσγανον ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg001.allen:1.191#τοὺς μὲν ἀναστήσειεν , ὃ δʼ Ἀτρεΐδην ἐναρίζοι ,
urn:cts:greekLit:tlg0012.tlg001.allen:1.192#ἦε χόλον παύσειεν ἐρητύσειέ τε θυμόν .
urn:cts:greekLit:tlg0012.tlg001.allen:1.193#ἧος ὃ ταῦθʼ ὥρμαινε κατὰ φρένα καὶ κατὰ θυμόν ,
urn:cts:greekLit:tlg0012.tlg001.allen:1.194#ἕλκετο δʼ ἐκ κολεοῖο μέγα ξίφος , ἦλθε δʼ Ἀθήνη
urn:cts:greekLit:tlg0012.tlg001.allen:1.195#οὐρανόθεν · πρὸ γὰρ ἧκε θεὰ λευκώλενος Ἥρη
urn:cts:greekLit:tlg0012.tlg001.allen:1.196#ἄμφω ὁμῶς θυμῷ φιλέουσά τε κηδομένη τε ·
urn:cts:greekLit:tlg0012.tlg001.allen:1.197#στῆ δʼ ὄπιθεν , ξανθῆς δὲ κόμης ἕλε Πηλεΐωνα
urn:cts:greekLit:tlg0012.tlg001.allen:1.198#οἴῳ φαινομένη · τῶν δʼ ἄλλων οὔ τις ὁρᾶτο ·
urn:cts:greekLit:tlg0012.tlg001.allen:1.199#θάμβησεν δʼ Ἀχιλεύς , μετὰ δʼ ἐτράπετʼ , αὐτίκα δʼ ἔγνω
urn:cts:greekLit:tlg0012.tlg001.allen:1.200#Παλλάδʼ Ἀθηναίην · δεινὼ δέ οἱ ὄσσε φάανθεν ·
urn:cts:greekLit:tlg0012.tlg001.allen:1.201#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:1.202#τίπτʼ αὖτʼ αἰγιόχοιο Διὸς τέκος εἰλήλουθας ;
urn:cts:greekLit:tlg0012.tlg001.allen:1.203#ἦ ἵνα ὕβριν ἴδῃ Ἀγαμέμνονος Ἀτρεΐδαο ;
urn:cts:greekLit:tlg0012.tlg001.allen:1.204#ἀλλʼ ἔκ τοι ἐρέω , τὸ δὲ καὶ τελέεσθαι ὀΐω ·
urn:cts:greekLit:tlg0012.tlg001.allen:1.205#ᾗς ὑπεροπλίῃσι τάχʼ ἄν ποτε θυμὸν ὀλέσσῃ .
urn:cts:greekLit:tlg0012.tlg001.allen:1.206#τὸν δʼ αὖτε προσέειπε θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:1.207#ἦλθον ἐγὼ παύσουσα τὸ σὸν μένος , αἴ κε πίθηαι ,
urn:cts:greekLit:tlg0012.tlg001.allen:1.208#οὐρανόθεν · πρὸ δέ μʼ ἧκε θεὰ λευκώλενος Ἥρη
urn:cts:greekLit:tlg0012.tlg001.allen:1.209#ἄμφω ὁμῶς θυμῷ φιλέουσά τε κηδομένη τε ·
urn:cts:greekLit:tlg0012.tlg001.allen:1.210#ἀλλʼ ἄγε λῆγʼ ἔριδος , μηδὲ ξίφος ἕλκεο χειρί ·
urn:cts:greekLit:tlg0012.tlg001.allen:1.211#ἀλλʼ ἤτοι ἔπεσιν μὲν ὀνείδισον ὡς ἔσεταί περ ·
urn:cts:greekLit:tlg0012.tlg001.allen:1.212#ὧδε γὰρ ἐξερέω , τὸ δὲ καὶ τετελεσμένον ἔσται ·
urn:cts:greekLit:tlg0012.tlg001.allen:1.213#καί ποτέ τοι τρὶς τόσσα παρέσσεται ἀγλαὰ δῶρα
urn:cts:greekLit:tlg0012.tlg001.allen:1.214#ὕβριος εἵνεκα τῆσδε · σὺ δʼ ἴσχεο , πείθεο δʼ ἡμῖν .
urn:cts:greekLit:tlg0012.tlg001.allen:1.215#τὴν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:1.216#χρὴ μὲν σφωΐτερόν γε θεὰ ἔπος εἰρύσσασθαι
urn:cts:greekLit:tlg0012.tlg001.allen:1.217#καὶ μάλα περ θυμῷ κεχολωμένον · ὧς γὰρ ἄμεινον ·
urn:cts:greekLit:tlg0012.tlg001.allen:1.218#ὅς κε θεοῖς ἐπιπείθηται μάλα τʼ ἔκλυον αὐτοῦ .
urn:cts:greekLit:tlg0012.tlg001.allen:1.219#ἦ καὶ ἐπʼ ἀργυρέῃ κώπῃ σχέθε χεῖρα βαρεῖαν ,
urn:cts:greekLit:tlg0012.tlg001.allen:1.220#ἂψ δʼ ἐς κουλεὸν ὦσε μέγα ξίφος , οὐδʼ ἀπίθησε
urn:cts:greekLit:tlg0012.tlg001.allen:1.221#μύθῳ Ἀθηναίης · ἣ δʼ Οὔλυμπον δὲ βεβήκει
urn:cts:greekLit:tlg0012.tlg001.allen:1.222#δώματʼ ἐς αἰγιόχοιο Διὸς μετὰ δαίμονας ἄλλους .
urn:cts:greekLit:tlg0012.tlg001.allen:1.223#Πηλεΐδης δʼ ἐξαῦτις ἀταρτηροῖς ἐπέεσσιν
urn:cts:greekLit:tlg0012.tlg001.allen:1.224#Ἀτρεΐδην προσέειπε , καὶ οὔ πω λῆγε χόλοιο ·
urn:cts:greekLit:tlg0012.tlg001.allen:1.225#οἰνοβαρές , κυνὸς ὄμματʼ ἔχων , κραδίην δʼ ἐλάφοιο ,
urn:cts:greekLit:tlg0012.tlg001.allen:1.226#οὔτέ ποτʼ ἐς πόλεμον ἅμα λαῷ θωρηχθῆναι
urn:cts:greekLit:tlg0012.tlg001.allen:1.227#οὔτε λόχον δʼ ἰέναι σὺν ἀριστήεσσιν Ἀχαιῶν
urn:cts:greekLit:tlg0012.tlg001.allen:1.228#τέτληκας θυμῷ · τὸ δέ τοι κὴρ εἴδεται εἶναι .
urn:cts:greekLit:tlg0012.tlg001.allen:1.229#ἦ πολὺ λώϊόν ἐστι κατὰ στρατὸν εὐρὺν Ἀχαιῶν
urn:cts:greekLit:tlg0012.tlg001.allen:1.230#δῶρʼ ἀποαιρεῖσθαι ὅς τις σέθεν ἀντίον εἴπῃ ·
urn:cts:greekLit:tlg0012.tlg001.allen:1.231#δημοβόρος βασιλεὺς ἐπεὶ οὐτιδανοῖσιν ἀνάσσεις ·
urn:cts:greekLit:tlg0012.tlg001.allen:1.232#ἦ γὰρ ἂν Ἀτρεΐδη νῦν ὕστατα λωβήσαιο .
urn:cts:greekLit:tlg0012.tlg001.allen:1.233#ἀλλʼ ἔκ τοι ἐρέω καὶ ἐπὶ μέγαν ὅρκον ὀμοῦμαι ·
urn:cts:greekLit:tlg0012.tlg001.allen:1.234#ναὶ μὰ τόδε σκῆπτρον , τὸ μὲν οὔ ποτε φύλλα καὶ ὄζους
urn:cts:greekLit:tlg0012.tlg001.allen:1.235#φύσει , ἐπεὶ δὴ πρῶτα τομὴν ἐν ὄρεσσι λέλοιπεν ,
urn:cts:greekLit:tlg0012.tlg001.allen:1.236#οὐδʼ ἀναθηλήσει · περὶ γάρ ῥά ἑ χαλκὸς ἔλεψε
urn:cts:greekLit:tlg0012.tlg001.allen:1.237#φύλλά τε καὶ φλοιόν · νῦν αὖτέ μιν υἷες Ἀχαιῶν
urn:cts:greekLit:tlg0012.tlg001.allen:1.238#ἐν παλάμῃς φορέουσι δικασπόλοι , οἵ τε θέμιστας
urn:cts:greekLit:tlg0012.tlg001.allen:1.239#πρὸς Διὸς εἰρύαται · ὃ δέ τοι μέγας ἔσσεται ὅρκος ·
urn:cts:greekLit:tlg0012.tlg001.allen:1.240#ἦ ποτʼ Ἀχιλλῆος ποθὴ ἵξεται υἷας Ἀχαιῶν
urn:cts:greekLit:tlg0012.tlg001.allen:1.241#σύμπαντας · τότε δʼ οὔ τι δυνήσεαι ἀχνύμενός περ
urn:cts:greekLit:tlg0012.tlg001.allen:1.242#χραισμεῖν , εὖτʼ ἂν πολλοὶ ὑφʼ Ἕκτορος ἀνδροφόνοιο
urn:cts:greekLit:tlg0012.tlg001.allen:1.243#θνήσκοντες πίπτωσι · σὺ δʼ ἔνδοθι θυμὸν ἀμύξεις
urn:cts:greekLit:tlg0012.tlg001.allen:1.244#χωόμενος ὅ τʼ ἄριστον Ἀχαιῶν οὐδὲν ἔτισας .
urn:cts:greekLit:tlg0012.tlg001.allen:1.245#ὣς φάτο Πηλεΐδης , ποτὶ δὲ σκῆπτρον βάλε γαίῃ
urn:cts:greekLit:tlg0012.tlg001.allen:1.246#χρυσείοις ἥλοισι πεπαρμένον , ἕζετο δʼ αὐτός ·
urn:cts:greekLit:tlg0012.tlg001.allen:1.247#Ἀτρεΐδης δʼ ἑτέρωθεν ἐμήνιε · τοῖσι δὲ Νέστωρ
urn:cts:greekLit:tlg0012.tlg001.allen:1.248#ἡδυεπὴς ἀνόρουσε λιγὺς Πυλίων ἀγορητής ,
urn:cts:greekLit:tlg0012.tlg001.allen:1.249#τοῦ καὶ ἀπὸ γλώσσης μέλιτος γλυκίων ῥέεν αὐδή ·
urn:cts:greekLit:tlg0012.tlg001.allen:1.250#τῷ δʼ ἤδη δύο μὲν γενεαὶ μερόπων ἀνθρώπων
urn:cts:greekLit:tlg0012.tlg001.allen:1.251#ἐφθίαθʼ , οἵ οἱ πρόσθεν ἅμα τράφεν ἠδʼ ἐγένοντο
urn:cts:greekLit:tlg0012.tlg001.allen:1.252#ἐν Πύλῳ ἠγαθέῃ , μετὰ δὲ τριτάτοισιν ἄνασσεν ·
urn:cts:greekLit:tlg0012.tlg001.allen:1.253#ὅ σφιν ἐὺ φρονέων ἀγορήσατο καὶ μετέειπεν ·
urn:cts:greekLit:tlg0012.tlg001.allen:1.254#ὦ πόποι ἦ μέγα πένθος Ἀχαιΐδα γαῖαν ἱκάνει ·
urn:cts:greekLit:tlg0012.tlg001.allen:1.255#ἦ κεν γηθήσαι Πρίαμος Πριάμοιό τε παῖδες
urn:cts:greekLit:tlg0012.tlg001.allen:1.256#ἄλλοι τε Τρῶες μέγα κεν κεχαροίατο θυμῷ
urn:cts:greekLit:tlg0012.tlg001.allen:1.257#εἰ σφῶϊν τάδε πάντα πυθοίατο μαρναμένοιϊν ,
urn:cts:greekLit:tlg0012.tlg001.allen:1.258#οἳ περὶ μὲν βουλὴν Δαναῶν , περὶ δʼ ἐστὲ μάχεσθαι .
urn:cts:greekLit:tlg0012.tlg001.allen:1.259#ἀλλὰ πίθεσθʼ · ἄμφω δὲ νεωτέρω ἐστὸν ἐμεῖο ·
urn:cts:greekLit:tlg0012.tlg001.allen:1.260#ἤδη γάρ ποτʼ ἐγὼ καὶ ἀρείοσιν ἠέ περ ὑμῖν
urn:cts:greekLit:tlg0012.tlg001.allen:1.261#ἀνδράσιν ὡμίλησα , καὶ οὔ ποτέ μʼ οἵ γʼ ἀθέριζον .
urn:cts:greekLit:tlg0012.tlg001.allen:1.262#οὐ γάρ πω τοίους ἴδον ἀνέρας οὐδὲ ἴδωμαι ,
urn:cts:greekLit:tlg0012.tlg001.allen:1.263#οἷον Πειρίθοόν τε Δρύαντά τε ποιμένα λαῶν
urn:cts:greekLit:tlg0012.tlg001.allen:1.264#Καινέα τʼ Ἐξάδιόν τε καὶ ἀντίθεον Πολύφημον
urn:cts:greekLit:tlg0012.tlg001.allen:1.265#Θησέα τʼ Αἰγεΐδην , ἐπιείκελον ἀθανάτοισιν ·
urn:cts:greekLit:tlg0012.tlg001.allen:1.266#κάρτιστοι δὴ κεῖνοι ἐπιχθονίων τράφεν ἀνδρῶν ·
urn:cts:greekLit:tlg0012.tlg001.allen:1.267#κάρτιστοι μὲν ἔσαν καὶ καρτίστοις ἐμάχοντο
urn:cts:greekLit:tlg0012.tlg001.allen:1.268#φηρσὶν ὀρεσκῴοισι καὶ ἐκπάγλως ἀπόλεσσαν .
urn:cts:greekLit:tlg0012.tlg001.allen:1.269#καὶ μὲν τοῖσιν ἐγὼ μεθομίλεον ἐκ Πύλου ἐλθὼν
urn:cts:greekLit:tlg0012.tlg001.allen:1.270#τηλόθεν ἐξ ἀπίης γαίης · καλέσαντο γὰρ αὐτοί ·
urn:cts:greekLit:tlg0012.tlg001.allen:1.271#καὶ μαχόμην κατʼ ἔμʼ αὐτὸν ἐγώ · κείνοισι δʼ ἂν οὔ τις
urn:cts:greekLit:tlg0012.tlg001.allen:1.272#τῶν οἳ νῦν βροτοί εἰσιν ἐπιχθόνιοι μαχέοιτο ·
urn:cts:greekLit:tlg0012.tlg001.allen:1.273#καὶ μέν μευ βουλέων ξύνιεν πείθοντό τε μύθῳ ·
urn:cts:greekLit:tlg0012.tlg001.allen:1.274#ἀλλὰ πίθεσθε καὶ ὔμμες , ἐπεὶ πείθεσθαι ἄμεινον ·
urn:cts:greekLit:tlg0012.tlg001.allen:1.275#μήτε σὺ τόνδʼ ἀγαθός περ ἐὼν ἀποαίρεο κούρην ,
urn:cts:greekLit:tlg0012.tlg001.allen:1.276#ἀλλʼ ἔα ὥς οἱ πρῶτα δόσαν γέρας υἷες Ἀχαιῶν ·
urn:cts:greekLit:tlg0012.tlg001.allen:1.277#μήτε σὺ Πηλείδη ἔθελʼ ἐριζέμεναι βασιλῆϊ
urn:cts:greekLit:tlg0012.tlg001.allen:1.278#ἀντιβίην , ἐπεὶ οὔ ποθʼ ὁμοίης ἔμμορε τιμῆς
urn:cts:greekLit:tlg0012.tlg001.allen:1.279#σκηπτοῦχος βασιλεύς , ᾧ τε Ζεὺς κῦδος ἔδωκεν .
urn:cts:greekLit:tlg0012.tlg001.allen:1.280#εἰ δὲ σὺ καρτερός ἐσσι θεὰ δέ σε γείνατο μήτηρ ,
urn:cts:greekLit:tlg0012.tlg001.allen:1.281#ἀλλʼ ὅ γε φέρτερός ἐστιν ἐπεὶ πλεόνεσσιν ἀνάσσει .
urn:cts:greekLit:tlg0012.tlg001.allen:1.282#Ἀτρεΐδη σὺ δὲ παῦε τεὸν μένος · αὐτὰρ ἔγωγε
urn:cts:greekLit:tlg0012.tlg001.allen:1.283#λίσσομʼ Ἀχιλλῆϊ μεθέμεν χόλον , ὃς μέγα πᾶσιν
urn:cts:greekLit:tlg0012.tlg001.allen:1.284#ἕρκος Ἀχαιοῖσιν πέλεται πολέμοιο κακοῖο .
urn:cts:greekLit:tlg0012.tlg001.allen:1.285#τὸν δʼ ἀπαμειβόμενος προσέφη κρείων Ἀγαμέμνων ·
urn:cts:greekLit:tlg0012.tlg001.allen:1.286#ναὶ δὴ ταῦτά γε πάντα γέρον κατὰ μοῖραν ἔειπες ·
urn:cts:greekLit:tlg0012.tlg001.allen:1.287#ἀλλʼ ὅδʼ ἀνὴρ ἐθέλει περὶ πάντων ἔμμεναι ἄλλων ,
urn:cts:greekLit:tlg0012.tlg001.allen:1.288#πάντων μὲν κρατέειν ἐθέλει , πάντεσσι δʼ ἀνάσσειν ,
urn:cts:greekLit:tlg0012.tlg001.allen:1.289#πᾶσι δὲ σημαίνειν , ἅ τινʼ οὐ πείσεσθαι ὀΐω ·
urn:cts:greekLit:tlg0012.tlg001.allen:1.290#εἰ δέ μιν αἰχμητὴν ἔθεσαν θεοὶ αἰὲν ἐόντες
urn:cts:greekLit:tlg0012.tlg001.allen:1.291#τοὔνεκά οἱ προθέουσιν ὀνείδεα μυθήσασθαι ;
urn:cts:greekLit:tlg0012.tlg001.allen:1.292#τὸν δʼ ἄρʼ ὑποβλήδην ἠμείβετο δῖος Ἀχιλλεύς ·
urn:cts:greekLit:tlg0012.tlg001.allen:1.293#ἦ γάρ κεν δειλός τε καὶ οὐτιδανὸς καλεοίμην
urn:cts:greekLit:tlg0012.tlg001.allen:1.294#εἰ δὴ σοὶ πᾶν ἔργον ὑπείξομαι ὅττί κεν εἴπῃς ·
urn:cts:greekLit:tlg0012.tlg001.allen:1.295#ἄλλοισιν δὴ ταῦτʼ ἐπιτέλλεο , μὴ γὰρ ἔμοιγε
urn:cts:greekLit:tlg0012.tlg001.allen:1.296#σήμαινʼ · οὐ γὰρ ἔγωγʼ ἔτι σοὶ πείσεσθαι ὀΐω .
urn:cts:greekLit:tlg0012.tlg001.allen:1.297#ἄλλο δέ τοι ἐρέω , σὺ δʼ ἐνὶ φρεσὶ βάλλεο σῇσι ·
urn:cts:greekLit:tlg0012.tlg001.allen:1.298#χερσὶ μὲν οὔ τοι ἔγωγε μαχήσομαι εἵνεκα κούρης
urn:cts:greekLit:tlg0012.tlg001.allen:1.299#οὔτε σοὶ οὔτέ τῳ ἄλλῳ , ἐπεί μʼ ἀφέλεσθέ γε δόντες ·
urn:cts:greekLit:tlg0012.tlg001.allen:1.300#τῶν δʼ ἄλλων ἅ μοί ἐστι θοῇ παρὰ νηῒ μελαίνῃ
urn:cts:greekLit:tlg0012.tlg001.allen:1.301#τῶν οὐκ ἄν τι φέροις ἀνελὼν ἀέκοντος ἐμεῖο ·
urn:cts:greekLit:tlg0012.tlg001.allen:1.302#εἰ δʼ ἄγε μὴν πείρησαι ἵνα γνώωσι καὶ οἵδε ·
urn:cts:greekLit:tlg0012.tlg001.allen:1.303#αἶψά τοι αἷμα κελαινὸν ἐρωήσει περὶ δουρί .
urn:cts:greekLit:tlg0012.tlg001.allen:1.304#ὣς τώ γʼ ἀντιβίοισι μαχεσσαμένω ἐπέεσσιν
urn:cts:greekLit:tlg0012.tlg001.allen:1.305#ἀνστήτην , λῦσαν δʼ ἀγορὴν παρὰ νηυσὶν Ἀχαιῶν ·
urn:cts:greekLit:tlg0012.tlg001.allen:1.306#Πηλεΐδης μὲν ἐπὶ κλισίας καὶ νῆας ἐΐσας
urn:cts:greekLit:tlg0012.tlg001.allen:1.307#ἤϊε σύν τε Μενοιτιάδῃ καὶ οἷς ἑτάροισιν ·
urn:cts:greekLit:tlg0012.tlg001.allen:1.308#Ἀτρεΐδης δʼ ἄρα νῆα θοὴν ἅλα δὲ προέρυσσεν ,
urn:cts:greekLit:tlg0012.tlg001.allen:1.309#ἐν δʼ ἐρέτας ἔκρινεν ἐείκοσιν , ἐς δʼ ἑκατόμβην
urn:cts:greekLit:tlg0012.tlg001.allen:1.310#βῆσε θεῷ , ἀνὰ δὲ Χρυσηΐδα καλλιπάρῃον
urn:cts:greekLit:tlg0012.tlg001.allen:1.311#εἷσεν ἄγων · ἐν δʼ ἀρχὸς ἔβη πολύμητις Ὀδυσσεύς .
urn:cts:greekLit:tlg0012.tlg001.allen:1.312#οἳ μὲν ἔπειτʼ ἀναβάντες ἐπέπλεον ὑγρὰ κέλευθα ,
urn:cts:greekLit:tlg0012.tlg001.allen:1.313#λαοὺς δʼ Ἀτρεΐδης ἀπολυμαίνεσθαι ἄνωγεν ·
urn:cts:greekLit:tlg0012.tlg001.allen:1.314#οἳ δʼ ἀπελυμαίνοντο καὶ εἰς ἅλα λύματα βάλλον ,
urn:cts:greekLit:tlg0012.tlg001.allen:1.315#ἕρδον δʼ Ἀπόλλωνι τεληέσσας ἑκατόμβας
urn:cts:greekLit:tlg0012.tlg001.allen:1.316#ταύρων ἠδʼ αἰγῶν παρὰ θῖνʼ ἁλὸς ἀτρυγέτοιο ·
urn:cts:greekLit:tlg0012.tlg001.allen:1.317#κνίση δʼ οὐρανὸν ἷκεν ἑλισσομένη περὶ καπνῷ .
urn:cts:greekLit:tlg0012.tlg001.allen:1.318#ὣς οἳ μὲν τὰ πένοντο κατὰ στρατόν · οὐδʼ Ἀγαμέμνων
urn:cts:greekLit:tlg0012.tlg001.allen:1.319#λῆγʼ ἔριδος τὴν πρῶτον ἐπηπείλησʼ Ἀχιλῆϊ ,
urn:cts:greekLit:tlg0012.tlg001.allen:1.320#ἀλλʼ ὅ γε Ταλθύβιόν τε καὶ Εὐρυβάτην προσέειπε ,
urn:cts:greekLit:tlg0012.tlg001.allen:1.321#τώ οἱ ἔσαν κήρυκε καὶ ὀτρηρὼ θεράποντε ·
urn:cts:greekLit:tlg0012.tlg001.allen:1.322#ἔρχεσθον κλισίην Πηληϊάδεω Ἀχιλῆος ·
urn:cts:greekLit:tlg0012.tlg001.allen:1.323#χειρὸς ἑλόντʼ ἀγέμεν Βρισηΐδα καλλιπάρῃον ·
urn:cts:greekLit:tlg0012.tlg001.allen:1.324#εἰ δέ κε μὴ δώῃσιν ἐγὼ δέ κεν αὐτὸς ἕλωμαι
urn:cts:greekLit:tlg0012.tlg001.allen:1.325#ἐλθὼν σὺν πλεόνεσσι · τό οἱ καὶ ῥίγιον ἔσται .
urn:cts:greekLit:tlg0012.tlg001.allen:1.326#ὣς εἰπὼν προΐει , κρατερὸν δʼ ἐπὶ μῦθον ἔτελλε ·
urn:cts:greekLit:tlg0012.tlg001.allen:1.327#τὼ δʼ ἀέκοντε βάτην παρὰ θῖνʼ ἁλὸς ἀτρυγέτοιο ,
urn:cts:greekLit:tlg0012.tlg001.allen:1.328#Μυρμιδόνων δʼ ἐπί τε κλισίας καὶ νῆας ἱκέσθην ,
urn:cts:greekLit:tlg0012.tlg001.allen:1.329#τὸν δʼ εὗρον παρά τε κλισίῃ καὶ νηῒ μελαίνῃ
urn:cts:greekLit:tlg0012.tlg001.allen:1.330#ἥμενον · οὐδʼ ἄρα τώ γε ἰδὼν γήθησεν Ἀχιλλεύς .
urn:cts:greekLit:tlg0012.tlg001.allen:1.331#τὼ μὲν ταρβήσαντε καὶ αἰδομένω βασιλῆα
urn:cts:greekLit:tlg0012.tlg001.allen:1.332#στήτην , οὐδέ τί μιν προσεφώνεον οὐδʼ ἐρέοντο ·
urn:cts:greekLit:tlg0012.tlg001.allen:1.333#αὐτὰρ ὃ ἔγνω ᾗσιν ἐνὶ φρεσὶ φώνησέν τε ·
urn:cts:greekLit:tlg0012.tlg001.allen:1.334#χαίρετε κήρυκες Διὸς ἄγγελοι ἠδὲ καὶ ἀνδρῶν ,
urn:cts:greekLit:tlg0012.tlg001.allen:1.335#ἆσσον ἴτʼ · οὔ τί μοι ὔμμες ἐπαίτιοι ἀλλʼ Ἀγαμέμνων ,
urn:cts:greekLit:tlg0012.tlg001.allen:1.336#ὃ σφῶϊ προΐει Βρισηΐδος εἵνεκα κούρης .
urn:cts:greekLit:tlg0012.tlg001.allen:1.337#ἀλλʼ ἄγε διογενὲς Πατρόκλεες ἔξαγε κούρην
urn:cts:greekLit:tlg0012.tlg001.allen:1.338#καί σφωϊν δὸς ἄγειν · τὼ δʼ αὐτὼ μάρτυροι ἔστων
urn:cts:greekLit:tlg0012.tlg001.allen:1.339#πρός τε θεῶν μακάρων πρός τε θνητῶν ἀνθρώπων
urn:cts:greekLit:tlg0012.tlg001.allen:1.340#καὶ πρὸς τοῦ βασιλῆος ἀπηνέος εἴ ποτε δʼ αὖτε
urn:cts:greekLit:tlg0012.tlg001.allen:1.341#χρειὼ ἐμεῖο γένηται ἀεικέα λοιγὸν ἀμῦναι
urn:cts:greekLit:tlg0012.tlg001.allen:1.342#τοῖς ἄλλοις · ἦ γὰρ ὅ γʼ ὀλοιῇσι φρεσὶ θύει ,
urn:cts:greekLit:tlg0012.tlg001.allen:1.343#οὐδέ τι οἶδε νοῆσαι ἅμα πρόσσω καὶ ὀπίσσω ,
urn:cts:greekLit:tlg0012.tlg001.allen:1.344#ὅππως οἱ παρὰ νηυσὶ σόοι μαχέοιντο Ἀχαιοί .
urn:cts:greekLit:tlg0012.tlg001.allen:1.345#ὣς φάτο , Πάτροκλος δὲ φίλῳ ἐπεπείθεθʼ ἑταίρῳ ,
urn:cts:greekLit:tlg0012.tlg001.allen:1.346#ἐκ δʼ ἄγαγε κλισίης Βρισηΐδα καλλιπάρῃον ,
urn:cts:greekLit:tlg0012.tlg001.allen:1.347#δῶκε δʼ ἄγειν · τὼ δʼ αὖτις ἴτην παρὰ νῆας Ἀχαιῶν ·
urn:cts:greekLit:tlg0012.tlg001.allen:1.348#ἣ δʼ ἀέκουσʼ ἅμα τοῖσι γυνὴ κίεν · αὐτὰρ Ἀχιλλεὺς
urn:cts:greekLit:tlg0012.tlg001.allen:1.349#δακρύσας ἑτάρων ἄφαρ ἕζετο νόσφι λιασθείς ,
urn:cts:greekLit:tlg0012.tlg001.allen:1.350#θῖνʼ ἔφʼ ἁλὸς πολιῆς , ὁρόων ἐπʼ ἀπείρονα πόντον ·
urn:cts:greekLit:tlg0012.tlg001.allen:1.351#πολλὰ δὲ μητρὶ φίλῃ ἠρήσατο χεῖρας ὀρεγνύς ·
urn:cts:greekLit:tlg0012.tlg001.allen:1.352#μῆτερ ἐπεί μʼ ἔτεκές γε μινυνθάδιόν περ ἐόντα ,
urn:cts:greekLit:tlg0012.tlg001.allen:1.353#τιμήν πέρ μοι ὄφελλεν Ὀλύμπιος ἐγγυαλίξαι
urn:cts:greekLit:tlg0012.tlg001.allen:1.354#Ζεὺς ὑψιβρεμέτης · νῦν δʼ οὐδέ με τυτθὸν ἔτισεν ·
urn:cts:greekLit:tlg0012.tlg001.allen:1.355#ἦ γάρ μʼ Ἀτρεΐδης εὐρὺ κρείων Ἀγαμέμνων
urn:cts:greekLit:tlg0012.tlg001.allen:1.356#ἠτίμησεν · ἑλὼν γὰρ ἔχει γέρας αὐτὸς ἀπούρας .
urn:cts:greekLit:tlg0012.tlg001.allen:1.357#ὣς φάτο δάκρυ χέων , τοῦ δʼ ἔκλυε πότνια μήτηρ
urn:cts:greekLit:tlg0012.tlg001.allen:1.358#ἡμένη ἐν βένθεσσιν ἁλὸς παρὰ πατρὶ γέροντι ·
urn:cts:greekLit:tlg0012.tlg001.allen:1.359#καρπαλίμως δʼ ἀνέδυ πολιῆς ἁλὸς ἠΰτʼ ὀμίχλη ,
urn:cts:greekLit:tlg0012.tlg001.allen:1.360#καί ῥα πάροιθʼ αὐτοῖο καθέζετο δάκρυ χέοντος ,
urn:cts:greekLit:tlg0012.tlg001.allen:1.361#χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:1.362#τέκνον τί κλαίεις ; τί δέ σε φρένας ἵκετο πένθος ;
urn:cts:greekLit:tlg0012.tlg001.allen:1.363#ἐξαύδα , μὴ κεῦθε νόῳ , ἵνα εἴδομεν ἄμφω .
urn:cts:greekLit:tlg0012.tlg001.allen:1.364#τὴν δὲ βαρὺ στενάχων προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:1.365#οἶσθα · τί ἤ τοι ταῦτα ἰδυίῃ πάντʼ ἀγορεύω ;
urn:cts:greekLit:tlg0012.tlg001.allen:1.366#ᾠχόμεθʼ ἐς Θήβην ἱερὴν πόλιν Ἠετίωνος ,
urn:cts:greekLit:tlg0012.tlg001.allen:1.367#τὴν δὲ διεπράθομέν τε καὶ ἤγομεν ἐνθάδε πάντα ·
urn:cts:greekLit:tlg0012.tlg001.allen:1.368#καὶ τὰ μὲν εὖ δάσσαντο μετὰ σφίσιν υἷες Ἀχαιῶν ,
urn:cts:greekLit:tlg0012.tlg001.allen:1.369#ἐκ δʼ ἕλον Ἀτρεΐδῃ Χρυσηΐδα καλλιπάρῃον .
urn:cts:greekLit:tlg0012.tlg001.allen:1.370#Χρύσης δʼ αὖθʼ ἱερεὺς ἑκατηβόλου Ἀπόλλωνος
urn:cts:greekLit:tlg0012.tlg001.allen:1.371#ἦλθε θοὰς ἐπὶ νῆας Ἀχαιῶν χαλκοχιτώνων
urn:cts:greekLit:tlg0012.tlg001.allen:1.372#λυσόμενός τε θύγατρα φέρων τʼ ἀπερείσιʼ ἄποινα ,
urn:cts:greekLit:tlg0012.tlg001.allen:1.373#στέμματʼ ἔχων ἐν χερσὶν ἑκηβόλου Ἀπόλλωνος
urn:cts:greekLit:tlg0012.tlg001.allen:1.374#χρυσέῳ ἀνὰ σκήπτρῳ , καὶ λίσσετο πάντας Ἀχαιούς ,
urn:cts:greekLit:tlg0012.tlg001.allen:1.375#Ἀτρεΐδα δὲ μάλιστα δύω κοσμήτορε λαῶν .
urn:cts:greekLit:tlg0012.tlg001.allen:1.376#ἔνθʼ ἄλλοι μὲν πάντες ἐπευφήμησαν Ἀχαιοὶ
urn:cts:greekLit:tlg0012.tlg001.allen:1.377#αἰδεῖσθαί θʼ ἱερῆα καὶ ἀγλαὰ δέχθαι ἄποινα ·
urn:cts:greekLit:tlg0012.tlg001.allen:1.378#ἀλλʼ οὐκ Ἀτρεΐδῃ Ἀγαμέμνονι ἥνδανε θυμῷ ,
urn:cts:greekLit:tlg0012.tlg001.allen:1.379#ἀλλὰ κακῶς ἀφίει , κρατερὸν δʼ ἐπὶ μῦθον ἔτελλε ·
urn:cts:greekLit:tlg0012.tlg001.allen:1.380#χωόμενος δʼ ὁ γέρων πάλιν ᾤχετο · τοῖο δʼ Ἀπόλλων
urn:cts:greekLit:tlg0012.tlg001.allen:1.381#εὐξαμένου ἤκουσεν , ἐπεὶ μάλα οἱ φίλος ἦεν ,
urn:cts:greekLit:tlg0012.tlg001.allen:1.382#ἧκε δʼ ἐπʼ Ἀργείοισι κακὸν βέλος · οἳ δέ νυ λαοὶ
urn:cts:greekLit:tlg0012.tlg001.allen:1.383#θνῇσκον ἐπασσύτεροι , τὰ δʼ ἐπῴχετο κῆλα θεοῖο
urn:cts:greekLit:tlg0012.tlg001.allen:1.384#πάντῃ ἀνὰ στρατὸν εὐρὺν Ἀχαιῶν · ἄμμι δὲ μάντις
urn:cts:greekLit:tlg0012.tlg001.allen:1.385#εὖ εἰδὼς ἀγόρευε θεοπροπίας ἑκάτοιο .
urn:cts:greekLit:tlg0012.tlg001.allen:1.386#αὐτίκʼ ἐγὼ πρῶτος κελόμην θεὸν ἱλάσκεσθαι ·
urn:cts:greekLit:tlg0012.tlg001.allen:1.387#Ἀτρεΐωνα δʼ ἔπειτα χόλος λάβεν , αἶψα δʼ ἀναστὰς
urn:cts:greekLit:tlg0012.tlg001.allen:1.388#ἠπείλησεν μῦθον ὃ δὴ τετελεσμένος ἐστί ·
urn:cts:greekLit:tlg0012.tlg001.allen:1.389#τὴν μὲν γὰρ σὺν νηῒ θοῇ ἑλίκωπες Ἀχαιοὶ
urn:cts:greekLit:tlg0012.tlg001.allen:1.390#ἐς Χρύσην πέμπουσιν , ἄγουσι δὲ δῶρα ἄνακτι ·
urn:cts:greekLit:tlg0012.tlg001.allen:1.391#τὴν δὲ νέον κλισίηθεν ἔβαν κήρυκες ἄγοντες
urn:cts:greekLit:tlg0012.tlg001.allen:1.392#κούρην Βρισῆος τήν μοι δόσαν υἷες Ἀχαιῶν .
urn:cts:greekLit:tlg0012.tlg001.allen:1.393#ἀλλὰ σὺ εἰ δύνασαί γε περίσχεο παιδὸς ἑῆος ·
urn:cts:greekLit:tlg0012.tlg001.allen:1.394#ἐλθοῦσʼ Οὔλυμπον δὲ Δία λίσαι , εἴ ποτε δή τι
urn:cts:greekLit:tlg0012.tlg001.allen:1.395#ἢ ἔπει ὤνησας κραδίην Διὸς ἠὲ καὶ ἔργῳ .
urn:cts:greekLit:tlg0012.tlg001.allen:1.396#πολλάκι γάρ σεο πατρὸς ἐνὶ μεγάροισιν ἄκουσα
urn:cts:greekLit:tlg0012.tlg001.allen:1.397#εὐχομένης ὅτʼ ἔφησθα κελαινεφέϊ Κρονίωνι
urn:cts:greekLit:tlg0012.tlg001.allen:1.398#οἴη ἐν ἀθανάτοισιν ἀεικέα λοιγὸν ἀμῦναι ,
urn:cts:greekLit:tlg0012.tlg001.allen:1.399#ὁππότε μιν ξυνδῆσαι Ὀλύμπιοι ἤθελον ἄλλοι
urn:cts:greekLit:tlg0012.tlg001.allen:1.400#Ἥρη τʼ ἠδὲ Ποσειδάων καὶ Παλλὰς Ἀθήνη ·
urn:cts:greekLit:tlg0012.tlg001.allen:1.401#ἀλλὰ σὺ τόν γʼ ἐλθοῦσα θεὰ ὑπελύσαο δεσμῶν ,
urn:cts:greekLit:tlg0012.tlg001.allen:1.402#ὦχʼ ἑκατόγχειρον καλέσασʼ ἐς μακρὸν Ὄλυμπον ,
urn:cts:greekLit:tlg0012.tlg001.allen:1.403#ὃν Βριάρεων καλέουσι θεοί , ἄνδρες δέ τε πάντες
urn:cts:greekLit:tlg0012.tlg001.allen:1.404#Αἰγαίωνʼ , ὃ γὰρ αὖτε βίην οὗ πατρὸς ἀμείνων ·
urn:cts:greekLit:tlg0012.tlg001.allen:1.405#ὅς ῥα παρὰ Κρονίωνι καθέζετο κύδεϊ γαίων ·
urn:cts:greekLit:tlg0012.tlg001.allen:1.406#τὸν καὶ ὑπέδεισαν μάκαρες θεοὶ οὐδʼ ἔτʼ ἔδησαν .
urn:cts:greekLit:tlg0012.tlg001.allen:1.407#τῶν νῦν μιν μνήσασα παρέζεο καὶ λαβὲ γούνων
urn:cts:greekLit:tlg0012.tlg001.allen:1.408#αἴ κέν πως ἐθέλῃσιν ἐπὶ Τρώεσσιν ἀρῆξαι ,
urn:cts:greekLit:tlg0012.tlg001.allen:1.409#τοὺς δὲ κατὰ πρύμνας τε καὶ ἀμφʼ ἅλα ἔλσαι Ἀχαιοὺς
urn:cts:greekLit:tlg0012.tlg001.allen:1.410#κτεινομένους , ἵνα πάντες ἐπαύρωνται βασιλῆος ,
urn:cts:greekLit:tlg0012.tlg001.allen:1.411#γνῷ δὲ καὶ Ἀτρεΐδης εὐρὺ κρείων Ἀγαμέμνων
urn:cts:greekLit:tlg0012.tlg001.allen:1.412#ἣν ἄτην ὅ τʼ ἄριστον Ἀχαιῶν οὐδὲν ἔτισεν .
urn:cts:greekLit:tlg0012.tlg001.allen:1.413#τὸν δʼ ἠμείβετʼ ἔπειτα Θέτις κατὰ δάκρυ χέουσα ·
urn:cts:greekLit:tlg0012.tlg001.allen:1.414#ὤ μοι τέκνον ἐμόν , τί νύ σʼ ἔτρεφον αἰνὰ τεκοῦσα ;
urn:cts:greekLit:tlg0012.tlg001.allen:1.415#αἴθʼ ὄφελες παρὰ νηυσὶν ἀδάκρυτος καὶ ἀπήμων
urn:cts:greekLit:tlg0012.tlg001.allen:1.416#ἧσθαι , ἐπεί νύ τοι αἶσα μίνυνθά περ οὔ τι μάλα δήν ·
urn:cts:greekLit:tlg0012.tlg001.allen:1.417#νῦν δʼ ἅμα τʼ ὠκύμορος καὶ ὀϊζυρὸς περὶ πάντων
urn:cts:greekLit:tlg0012.tlg001.allen:1.418#ἔπλεο · τώ σε κακῇ αἴσῃ τέκον ἐν μεγάροισι .
urn:cts:greekLit:tlg0012.tlg001.allen:1.419#τοῦτο δέ τοι ἐρέουσα ἔπος Διὶ τερπικεραύνῳ
urn:cts:greekLit:tlg0012.tlg001.allen:1.420#εἶμʼ αὐτὴ πρὸς Ὄλυμπον ἀγάννιφον αἴ κε πίθηται .
urn:cts:greekLit:tlg0012.tlg001.allen:1.421#ἀλλὰ σὺ μὲν νῦν νηυσὶ παρήμενος ὠκυπόροισι
urn:cts:greekLit:tlg0012.tlg001.allen:1.422#μήνιʼ Ἀχαιοῖσιν , πολέμου δʼ ἀποπαύεο πάμπαν ·
urn:cts:greekLit:tlg0012.tlg001.allen:1.423#Ζεὺς γὰρ ἐς Ὠκεανὸν μετʼ ἀμύμονας Αἰθιοπῆας
urn:cts:greekLit:tlg0012.tlg001.allen:1.424#χθιζὸς ἔβη κατὰ δαῖτα , θεοὶ δʼ ἅμα πάντες ἕποντο ·
urn:cts:greekLit:tlg0012.tlg001.allen:1.425#δωδεκάτῃ δέ τοι αὖτις ἐλεύσεται Οὔλυμπον δέ ,
urn:cts:greekLit:tlg0012.tlg001.allen:1.426#καὶ τότʼ ἔπειτά τοι εἶμι Διὸς ποτὶ χαλκοβατὲς δῶ ,
urn:cts:greekLit:tlg0012.tlg001.allen:1.427#καί μιν γουνάσομαι καί μιν πείσεσθαι ὀΐω .
urn:cts:greekLit:tlg0012.tlg001.allen:1.428#ὣς ἄρα φωνήσασʼ ἀπεβήσετο , τὸν δὲ λίπʼ αὐτοῦ
urn:cts:greekLit:tlg0012.tlg001.allen:1.429#χωόμενον κατὰ θυμὸν ἐϋζώνοιο γυναικὸς
urn:cts:greekLit:tlg0012.tlg001.allen:1.430#τήν ῥα βίῃ ἀέκοντος ἀπηύρων · αὐτὰρ Ὀδυσσεὺς
urn:cts:greekLit:tlg0012.tlg001.allen:1.431#ἐς Χρύσην ἵκανεν ἄγων ἱερὴν ἑκατόμβην .
urn:cts:greekLit:tlg0012.tlg001.allen:1.432#οἳ δʼ ὅτε δὴ λιμένος πολυβενθέος ἐντὸς ἵκοντο
urn:cts:greekLit:tlg0012.tlg001.allen:1.433#ἱστία μὲν στείλαντο , θέσαν δʼ ἐν νηῒ μελαίνῃ ,
urn:cts:greekLit:tlg0012.tlg001.allen:1.434#ἱστὸν δʼ ἱστοδόκῃ πέλασαν προτόνοισιν ὑφέντες
urn:cts:greekLit:tlg0012.tlg001.allen:1.435#καρπαλίμως , τὴν δʼ εἰς ὅρμον προέρεσσαν ἐρετμοῖς .
urn:cts:greekLit:tlg0012.tlg001.allen:1.436#ἐκ δʼ εὐνὰς ἔβαλον , κατὰ δὲ πρυμνήσιʼ ἔδησαν ·
urn:cts:greekLit:tlg0012.tlg001.allen:1.437#ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης ,
urn:cts:greekLit:tlg0012.tlg001.allen:1.438#ἐκ δʼ ἑκατόμβην βῆσαν ἑκηβόλῳ Ἀπόλλωνι ·
urn:cts:greekLit:tlg0012.tlg001.allen:1.439#ἐκ δὲ Χρυσηῒς νηὸς βῆ ποντοπόροιο .
urn:cts:greekLit:tlg0012.tlg001.allen:1.440#τὴν μὲν ἔπειτʼ ἐπὶ βωμὸν ἄγων πολύμητις Ὀδυσσεὺς
urn:cts:greekLit:tlg0012.tlg001.allen:1.441#πατρὶ φίλῳ ἐν χερσὶ τίθει καί μιν προσέειπεν ·
urn:cts:greekLit:tlg0012.tlg001.allen:1.442#ὦ Χρύση , πρό μʼ ἔπεμψεν ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:1.443#παῖδά τε σοὶ ἀγέμεν , Φοίβῳ θʼ ἱερὴν ἑκατόμβην
urn:cts:greekLit:tlg0012.tlg001.allen:1.444#ῥέξαι ὑπὲρ Δαναῶν ὄφρʼ ἱλασόμεσθα ἄνακτα ,
urn:cts:greekLit:tlg0012.tlg001.allen:1.445#ὃς νῦν Ἀργείοισι πολύστονα κήδεʼ ἐφῆκεν .
urn:cts:greekLit:tlg0012.tlg001.allen:1.446#ὣς εἰπὼν ἐν χερσὶ τίθει , ὃ δὲ δέξατο χαίρων
urn:cts:greekLit:tlg0012.tlg001.allen:1.447#παῖδα φίλην · τοὶ δʼ ὦκα θεῷ ἱερὴν ἑκατόμβην
urn:cts:greekLit:tlg0012.tlg001.allen:1.448#ἑξείης ἔστησαν ἐΰδμητον περὶ βωμόν ,
urn:cts:greekLit:tlg0012.tlg001.allen:1.449#χερνίψαντο δʼ ἔπειτα καὶ οὐλοχύτας ἀνέλοντο .
urn:cts:greekLit:tlg0012.tlg001.allen:1.450#τοῖσιν δὲ Χρύσης μεγάλʼ εὔχετο χεῖρας ἀνασχών ·
urn:cts:greekLit:tlg0012.tlg001.allen:1.451#κλῦθί μευ ἀργυρότοξʼ , ὃς Χρύσην ἀμφιβέβηκας
urn:cts:greekLit:tlg0012.tlg001.allen:1.452#Κίλλαν τε ζαθέην Τενέδοιό τε ἶφι ἀνάσσεις ·
urn:cts:greekLit:tlg0012.tlg001.allen:1.453#ἦ μὲν δή ποτʼ ἐμεῦ πάρος ἔκλυες εὐξαμένοιο ,
urn:cts:greekLit:tlg0012.tlg001.allen:1.454#τίμησας μὲν ἐμέ , μέγα δʼ ἴψαο λαὸν Ἀχαιῶν ·
urn:cts:greekLit:tlg0012.tlg001.allen:1.455#ἠδʼ ἔτι καὶ νῦν μοι τόδʼ ἐπικρήηνον ἐέλδωρ ·
urn:cts:greekLit:tlg0012.tlg001.allen:1.456#ἤδη νῦν Δαναοῖσιν ἀεικέα λοιγὸν ἄμυνον .
urn:cts:greekLit:tlg0012.tlg001.allen:1.457#ὣς ἔφατʼ εὐχόμενος , τοῦ δʼ ἔκλυε Φοῖβος Ἀπόλλων .
urn:cts:greekLit:tlg0012.tlg001.allen:1.458#αὐτὰρ ἐπεί ῥʼ εὔξαντο καὶ οὐλοχύτας προβάλοντο ,
urn:cts:greekLit:tlg0012.tlg001.allen:1.459#αὐέρυσαν μὲν πρῶτα καὶ ἔσφαξαν καὶ ἔδειραν ,
urn:cts:greekLit:tlg0012.tlg001.allen:1.460#μηρούς τʼ ἐξέταμον κατά τε κνίσῃ ἐκάλυψαν
urn:cts:greekLit:tlg0012.tlg001.allen:1.461#δίπτυχα ποιήσαντες , ἐπʼ αὐτῶν δʼ ὠμοθέτησαν ·
urn:cts:greekLit:tlg0012.tlg001.allen:1.462#καῖε δʼ ἐπὶ σχίζῃς ὁ γέρων , ἐπὶ δʼ αἴθοπα οἶνον
urn:cts:greekLit:tlg0012.tlg001.allen:1.463#λεῖβε · νέοι δὲ παρʼ αὐτὸν ἔχον πεμπώβολα χερσίν .
urn:cts:greekLit:tlg0012.tlg001.allen:1.464#αὐτὰρ ἐπεὶ κατὰ μῆρε κάη καὶ σπλάγχνα πάσαντο ,
urn:cts:greekLit:tlg0012.tlg001.allen:1.465#μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν ,
urn:cts:greekLit:tlg0012.tlg001.allen:1.466#ὤπτησάν τε περιφραδέως , ἐρύσαντό τε πάντα .
urn:cts:greekLit:tlg0012.tlg001.allen:1.467#αὐτὰρ ἐπεὶ παύσαντο πόνου τετύκοντό τε δαῖτα
urn:cts:greekLit:tlg0012.tlg001.allen:1.468#δαίνυντʼ , οὐδέ τι θυμὸς ἐδεύετο δαιτὸς ἐΐσης .
urn:cts:greekLit:tlg0012.tlg001.allen:1.469#αὐτὰρ ἐπεὶ πόσιος καὶ ἐδητύος ἐξ ἔρον ἕντο ,
urn:cts:greekLit:tlg0012.tlg001.allen:1.470#κοῦροι μὲν κρητῆρας ἐπεστέψαντο ποτοῖο ,
urn:cts:greekLit:tlg0012.tlg001.allen:1.471#νώμησαν δʼ ἄρα πᾶσιν ἐπαρξάμενοι δεπάεσσιν ·
urn:cts:greekLit:tlg0012.tlg001.allen:1.472#οἳ δὲ πανημέριοι μολπῇ θεὸν ἱλάσκοντο
urn:cts:greekLit:tlg0012.tlg001.allen:1.473#καλὸν ἀείδοντες παιήονα κοῦροι Ἀχαιῶν
urn:cts:greekLit:tlg0012.tlg001.allen:1.474#μέλποντες ἑκάεργον · ὃ δὲ φρένα τέρπετʼ ἀκούων .
urn:cts:greekLit:tlg0012.tlg001.allen:1.475#ἦμος δʼ ἠέλιος κατέδυ καὶ ἐπὶ κνέφας ἦλθε ,
urn:cts:greekLit:tlg0012.tlg001.allen:1.476#δὴ τότε κοιμήσαντο παρὰ πρυμνήσια νηός ·
urn:cts:greekLit:tlg0012.tlg001.allen:1.477#ἦμος δʼ ἠριγένεια φάνη ῥοδοδάκτυλος Ἠώς ,
urn:cts:greekLit:tlg0012.tlg001.allen:1.478#καὶ τότʼ ἔπειτʼ ἀνάγοντο μετὰ στρατὸν εὐρὺν Ἀχαιῶν ·
urn:cts:greekLit:tlg0012.tlg001.allen:1.479#τοῖσιν δʼ ἴκμενον οὖρον ἵει ἑκάεργος Ἀπόλλων ·
urn:cts:greekLit:tlg0012.tlg001.allen:1.480#οἳ δʼ ἱστὸν στήσαντʼ ἀνά θʼ ἱστία λευκὰ πέτασσαν ,
urn:cts:greekLit:tlg0012.tlg001.allen:1.481#ἐν δʼ ἄνεμος πρῆσεν μέσον ἱστίον , ἀμφὶ δὲ κῦμα
urn:cts:greekLit:tlg0012.tlg001.allen:1.482#στείρῃ πορφύρεον μεγάλʼ ἴαχε νηὸς ἰούσης ·
urn:cts:greekLit:tlg0012.tlg001.allen:1.483#ἣ δʼ ἔθεεν κατὰ κῦμα διαπρήσσουσα κέλευθον .
urn:cts:greekLit:tlg0012.tlg001.allen:1.484#αὐτὰρ ἐπεί ῥʼ ἵκοντο κατὰ στρατὸν εὐρὺν Ἀχαιῶν ,
urn:cts:greekLit:tlg0012.tlg001.allen:1.485#νῆα μὲν οἵ γε μέλαιναν ἐπʼ ἠπείροιο ἔρυσσαν
urn:cts:greekLit:tlg0012.tlg001.allen:1.486#ὑψοῦ ἐπὶ ψαμάθοις , ὑπὸ δʼ ἕρματα μακρὰ τάνυσσαν ·
urn:cts:greekLit:tlg0012.tlg001.allen:1.487#αὐτοὶ δʼ ἐσκίδναντο κατὰ κλισίας τε νέας τε .
urn:cts:greekLit:tlg0012.tlg001.allen:1.488#αὐτὰρ ὃ μήνιε νηυσὶ παρήμενος ὠκυπόροισι
urn:cts:greekLit:tlg0012.tlg001.allen:1.489#διογενὴς Πηλῆος υἱὸς πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:1.490#οὔτέ ποτʼ εἰς ἀγορὴν πωλέσκετο κυδιάνειραν
urn:cts:greekLit:tlg0012.tlg001.allen:1.491#οὔτέ ποτʼ ἐς πόλεμον , ἀλλὰ φθινύθεσκε φίλον κῆρ
urn:cts:greekLit:tlg0012.tlg001.allen:1.492#αὖθι μένων , ποθέεσκε δʼ ἀϋτήν τε πτόλεμόν τε .
urn:cts:greekLit:tlg0012.tlg001.allen:1.493#ἀλλʼ ὅτε δή ῥʼ ἐκ τοῖο δυωδεκάτη γένετʼ ἠώς ,
urn:cts:greekLit:tlg0012.tlg001.allen:1.494#καὶ τότε δὴ πρὸς Ὄλυμπον ἴσαν θεοὶ αἰὲν ἐόντες
urn:cts:greekLit:tlg0012.tlg001.allen:1.495#πάντες ἅμα , Ζεὺς δʼ ἦρχε · Θέτις δʼ οὐ λήθετʼ ἐφετμέων
urn:cts:greekLit:tlg0012.tlg001.allen:1.496#παιδὸς ἑοῦ , ἀλλʼ ἥ γʼ ἀνεδύσετο κῦμα θαλάσσης .
urn:cts:greekLit:tlg0012.tlg001.allen:1.497#ἠερίη δʼ ἀνέβη μέγαν οὐρανὸν Οὔλυμπόν τε .
urn:cts:greekLit:tlg0012.tlg001.allen:1.498#εὗρεν δʼ εὐρύοπα Κρονίδην ἄτερ ἥμενον ἄλλων
urn:cts:greekLit:tlg0012.tlg001.allen:1.499#ἀκροτάτῃ κορυφῇ πολυδειράδος Οὐλύμποιο ·
urn:cts:greekLit:tlg0012.tlg001.allen:1.500#καί ῥα πάροιθʼ αὐτοῖο καθέζετο , καὶ λάβε γούνων
urn:cts:greekLit:tlg0012.tlg001.allen:1.501#σκαιῇ , δεξιτερῇ δʼ ἄρʼ ὑπʼ ἀνθερεῶνος ἑλοῦσα
urn:cts:greekLit:tlg0012.tlg001.allen:1.502#λισσομένη προσέειπε Δία Κρονίωνα ἄνακτα ·
urn:cts:greekLit:tlg0012.tlg001.allen:1.503#Ζεῦ πάτερ εἴ ποτε δή σε μετʼ ἀθανάτοισιν ὄνησα
urn:cts:greekLit:tlg0012.tlg001.allen:1.504#ἢ ἔπει ἢ ἔργῳ , τόδε μοι κρήηνον ἐέλδωρ ·
urn:cts:greekLit:tlg0012.tlg001.allen:1.505#τίμησόν μοι υἱὸν ὃς ὠκυμορώτατος ἄλλων
urn:cts:greekLit:tlg0012.tlg001.allen:1.506#ἔπλετʼ · ἀτάρ μιν νῦν γε ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:1.507#ἠτίμησεν · ἑλὼν γὰρ ἔχει γέρας αὐτὸς ἀπούρας .
urn:cts:greekLit:tlg0012.tlg001.allen:1.508#ἀλλὰ σύ πέρ μιν τῖσον Ὀλύμπιε μητίετα Ζεῦ ·
urn:cts:greekLit:tlg0012.tlg001.allen:1.509#τόφρα δʼ ἐπὶ Τρώεσσι τίθει κράτος ὄφρʼ ἂν Ἀχαιοὶ
urn:cts:greekLit:tlg0012.tlg001.allen:1.510#υἱὸν ἐμὸν τίσωσιν ὀφέλλωσίν τέ ἑ τιμῇ .
urn:cts:greekLit:tlg0012.tlg001.allen:1.511#ὣς φάτο · τὴν δʼ οὔ τι προσέφη νεφεληγερέτα Ζεύς ,
urn:cts:greekLit:tlg0012.tlg001.allen:1.512#ἀλλʼ ἀκέων δὴν ἧστο · Θέτις δʼ ὡς ἥψατο γούνων
urn:cts:greekLit:tlg0012.tlg001.allen:1.513#ὣς ἔχετʼ ἐμπεφυυῖα , καὶ εἴρετο δεύτερον αὖτις ·
urn:cts:greekLit:tlg0012.tlg001.allen:1.514#νημερτὲς μὲν δή μοι ὑπόσχεο καὶ κατάνευσον
urn:cts:greekLit:tlg0012.tlg001.allen:1.515#ἢ ἀπόειπʼ , ἐπεὶ οὔ τοι ἔπι δέος , ὄφρʼ ἐῢ εἰδέω
urn:cts:greekLit:tlg0012.tlg001.allen:1.516#ὅσσον ἐγὼ μετὰ πᾶσιν ἀτιμοτάτη θεός εἰμι .
urn:cts:greekLit:tlg0012.tlg001.allen:1.517#τὴν δὲ μέγʼ ὀχθήσας προσέφη νεφεληγερέτα Ζεύς ·
urn:cts:greekLit:tlg0012.tlg001.allen:1.518#ἦ δὴ λοίγια ἔργʼ ὅ τέ μʼ ἐχθοδοπῆσαι ἐφήσεις
urn:cts:greekLit:tlg0012.tlg001.allen:1.519#Ἥρῃ ὅτʼ ἄν μʼ ἐρέθῃσιν ὀνειδείοις ἐπέεσσιν ·
urn:cts:greekLit:tlg0012.tlg001.allen:1.520#ἣ δὲ καὶ αὔτως μʼ αἰεὶ ἐν ἀθανάτοισι θεοῖσι
urn:cts:greekLit:tlg0012.tlg001.allen:1.521#νεικεῖ , καί τέ μέ φησι μάχῃ Τρώεσσιν ἀρήγειν .
urn:cts:greekLit:tlg0012.tlg001.allen:1.522#ἀλλὰ σὺ μὲν νῦν αὖτις ἀπόστιχε μή τι νοήσῃ
urn:cts:greekLit:tlg0012.tlg001.allen:1.523#Ἥρη · ἐμοὶ δέ κε ταῦτα μελήσεται ὄφρα τελέσσω ·
urn:cts:greekLit:tlg0012.tlg001.allen:1.524#εἰ δʼ ἄγε τοι κεφαλῇ κατανεύσομαι ὄφρα πεποίθῃς ·
urn:cts:greekLit:tlg0012.tlg001.allen:1.525#τοῦτο γὰρ ἐξ ἐμέθεν γε μετʼ ἀθανάτοισι μέγιστον
urn:cts:greekLit:tlg0012.tlg001.allen:1.526#τέκμωρ · οὐ γὰρ ἐμὸν παλινάγρετον οὐδʼ ἀπατηλὸν
urn:cts:greekLit:tlg0012.tlg001.allen:1.527#οὐδʼ ἀτελεύτητον ὅ τί κεν κεφαλῇ κατανεύσω .
urn:cts:greekLit:tlg0012.tlg001.allen:1.528#ἦ καὶ κυανέῃσιν ἐπʼ ὀφρύσι νεῦσε Κρονίων ·
urn:cts:greekLit:tlg0012.tlg001.allen:1.529#ἀμβρόσιαι δʼ ἄρα χαῖται ἐπερρώσαντο ἄνακτος
urn:cts:greekLit:tlg0012.tlg001.allen:1.530#κρατὸς ἀπʼ ἀθανάτοιο · μέγαν δʼ ἐλέλιξεν Ὄλυμπον .
urn:cts:greekLit:tlg0012.tlg001.allen:1.531#τώ γʼ ὣς βουλεύσαντε διέτμαγεν · ἣ μὲν ἔπειτα
urn:cts:greekLit:tlg0012.tlg001.allen:1.532#εἰς ἅλα ἆλτο βαθεῖαν ἀπʼ αἰγλήεντος Ὀλύμπου ,
urn:cts:greekLit:tlg0012.tlg001.allen:1.533#Ζεὺς δὲ ἑὸν πρὸς δῶμα · θεοὶ δʼ ἅμα πάντες ἀνέσταν
urn:cts:greekLit:tlg0012.tlg001.allen:1.534#ἐξ ἑδέων σφοῦ πατρὸς ἐναντίον · οὐδέ τις ἔτλη
urn:cts:greekLit:tlg0012.tlg001.allen:1.535#μεῖναι ἐπερχόμενον , ἀλλʼ ἀντίοι ἔσταν ἅπαντες .
urn:cts:greekLit:tlg0012.tlg001.allen:1.536#ὣς ὃ μὲν ἔνθα καθέζετʼ ἐπὶ θρόνου · οὐδέ μιν Ἥρη
urn:cts:greekLit:tlg0012.tlg001.allen:1.537#ἠγνοίησεν ἰδοῦσʼ ὅτι οἱ συμφράσσατο βουλὰς
urn:cts:greekLit:tlg0012.tlg001.allen:1.538#ἀργυρόπεζα Θέτις θυγάτηρ ἁλίοιο γέροντος .
urn:cts:greekLit:tlg0012.tlg001.allen:1.539#αὐτίκα κερτομίοισι Δία Κρονίωνα προσηύδα ·
urn:cts:greekLit:tlg0012.tlg001.allen:1.540#τίς δʼ αὖ τοι δολομῆτα θεῶν συμφράσσατο βουλάς ;
urn:cts:greekLit:tlg0012.tlg001.allen:1.541#αἰεί τοι φίλον ἐστὶν ἐμεῦ ἀπὸ νόσφιν ἐόντα
urn:cts:greekLit:tlg0012.tlg001.allen:1.542#κρυπτάδια φρονέοντα δικαζέμεν · οὐδέ τί πώ μοι
urn:cts:greekLit:tlg0012.tlg001.allen:1.543#πρόφρων τέτληκας εἰπεῖν ἔπος ὅττι νοήσῃς .
urn:cts:greekLit:tlg0012.tlg001.allen:1.544#τὴν δʼ ἠμείβετʼ ἔπειτα πατὴρ ἀνδρῶν τε θεῶν τε ·
urn:cts:greekLit:tlg0012.tlg001.allen:1.545#Ἥρη μὴ δὴ πάντας ἐμοὺς ἐπιέλπεο μύθους
urn:cts:greekLit:tlg0012.tlg001.allen:1.546#εἰδήσειν · χαλεποί τοι ἔσοντʼ ἀλόχῳ περ ἐούσῃ ·
urn:cts:greekLit:tlg0012.tlg001.allen:1.547#ἀλλʼ ὃν μέν κʼ ἐπιεικὲς ἀκουέμεν οὔ τις ἔπειτα
urn:cts:greekLit:tlg0012.tlg001.allen:1.548#οὔτε θεῶν πρότερος τὸν εἴσεται οὔτʼ ἀνθρώπων ·
urn:cts:greekLit:tlg0012.tlg001.allen:1.549#ὃν δέ κʼ ἐγὼν ἀπάνευθε θεῶν ἐθέλωμι νοῆσαι
urn:cts:greekLit:tlg0012.tlg001.allen:1.550#μή τι σὺ ταῦτα ἕκαστα διείρεο μηδὲ μετάλλα .
urn:cts:greekLit:tlg0012.tlg001.allen:1.551#τὸν δʼ ἠμείβετʼ ἔπειτα βοῶπις πότνια Ἥρη ·
urn:cts:greekLit:tlg0012.tlg001.allen:1.552#αἰνότατε Κρονίδη ποῖον τὸν μῦθον ἔειπες ;
urn:cts:greekLit:tlg0012.tlg001.allen:1.553#καὶ λίην σε πάρος γʼ οὔτʼ εἴρομαι οὔτε μεταλλῶ ,
urn:cts:greekLit:tlg0012.tlg001.allen:1.554#ἀλλὰ μάλʼ εὔκηλος τὰ φράζεαι ἅσσʼ ἐθέλῃσθα .
urn:cts:greekLit:tlg0012.tlg001.allen:1.555#νῦν δʼ αἰνῶς δείδοικα κατὰ φρένα μή σε παρείπῃ
urn:cts:greekLit:tlg0012.tlg001.allen:1.556#ἀργυρόπεζα Θέτις θυγάτηρ ἁλίοιο γέροντος ·
urn:cts:greekLit:tlg0012.tlg001.allen:1.557#ἠερίη γὰρ σοί γε παρέζετο καὶ λάβε γούνων ·
urn:cts:greekLit:tlg0012.tlg001.allen:1.558#τῇ σʼ ὀΐω κατανεῦσαι ἐτήτυμον ὡς Ἀχιλῆα
urn:cts:greekLit:tlg0012.tlg001.allen:1.559#τιμήσῃς , ὀλέσῃς δὲ πολέας ἐπὶ νηυσὶν Ἀχαιῶν .
urn:cts:greekLit:tlg0012.tlg001.allen:1.560#τὴν δʼ ἀπαμειβόμενος προσέφη νεφεληγερέτα Ζεύς ·
urn:cts:greekLit:tlg0012.tlg001.allen:1.561#δαιμονίη αἰεὶ μὲν ὀΐεαι οὐδέ σε λήθω ·
urn:cts:greekLit:tlg0012.tlg001.allen:1.562#πρῆξαι δʼ ἔμπης οὔ τι δυνήσεαι , ἀλλʼ ἀπὸ θυμοῦ
urn:cts:greekLit:tlg0012.tlg001.allen:1.563#μᾶλλον ἐμοὶ ἔσεαι · τὸ δέ τοι καὶ ῥίγιον ἔσται .
urn:cts:greekLit:tlg0012.tlg001.allen:1.564#εἰ δʼ οὕτω τοῦτʼ ἐστὶν ἐμοὶ μέλλει φίλον εἶναι ·
urn:cts:greekLit:tlg0012.tlg001.allen:1.565#ἀλλʼ ἀκέουσα κάθησο , ἐμῷ δʼ ἐπιπείθεο μύθῳ ,
urn:cts:greekLit:tlg0012.tlg001.allen:1.566#μή νύ τοι οὐ χραίσμωσιν ὅσοι θεοί εἰσʼ ἐν Ὀλύμπῳ
urn:cts:greekLit:tlg0012.tlg001.allen:1.567#ἆσσον ἰόνθʼ , ὅτε κέν τοι ἀάπτους χεῖρας ἐφείω .
urn:cts:greekLit:tlg0012.tlg001.allen:1.568#ὣς ἔφατʼ ἔδεισεν δὲ βοῶπις πότνια Ἥρη ,
urn:cts:greekLit:tlg0012.tlg001.allen:1.569#καί ῥʼ ἀκέουσα καθῆστο ἐπιγνάμψασα φίλον κῆρ ·
urn:cts:greekLit:tlg0012.tlg001.allen:1.570#ὄχθησαν δʼ ἀνὰ δῶμα Διὸς θεοὶ Οὐρανίωνες ·
urn:cts:greekLit:tlg0012.tlg001.allen:1.571#τοῖσιν δʼ Ἥφαιστος κλυτοτέχνης ἦρχʼ ἀγορεύειν
urn:cts:greekLit:tlg0012.tlg001.allen:1.572#μητρὶ φίλῃ ἐπίηρα φέρων λευκωλένῳ Ἥρῃ ·
urn:cts:greekLit:tlg0012.tlg001.allen:1.573#ἦ δὴ λοίγια ἔργα τάδʼ ἔσσεται οὐδʼ ἔτʼ ἀνεκτά ,
urn:cts:greekLit:tlg0012.tlg001.allen:1.574#εἰ δὴ σφὼ ἕνεκα θνητῶν ἐριδαίνετον ὧδε ,
urn:cts:greekLit:tlg0012.tlg001.allen:1.575#ἐν δὲ θεοῖσι κολῳὸν ἐλαύνετον · οὐδέ τι δαιτὸς
urn:cts:greekLit:tlg0012.tlg001.allen:1.576#ἐσθλῆς ἔσσεται ἦδος , ἐπεὶ τὰ χερείονα νικᾷ .
urn:cts:greekLit:tlg0012.tlg001.allen:1.577#μητρὶ δʼ ἐγὼ παράφημι καὶ αὐτῇ περ νοεούσῃ
urn:cts:greekLit:tlg0012.tlg001.allen:1.578#πατρὶ φίλῳ ἐπίηρα φέρειν Διί , ὄφρα μὴ αὖτε
urn:cts:greekLit:tlg0012.tlg001.allen:1.579#νεικείῃσι πατήρ , σὺν δʼ ἡμῖν δαῖτα ταράξῃ .
urn:cts:greekLit:tlg0012.tlg001.allen:1.580#εἴ περ γάρ κʼ ἐθέλῃσιν Ὀλύμπιος ἀστεροπητὴς
urn:cts:greekLit:tlg0012.tlg001.allen:1.581#ἐξ ἑδέων στυφελίξαι · ὃ γὰρ πολὺ φέρτατός ἐστιν .
urn:cts:greekLit:tlg0012.tlg001.allen:1.582#ἀλλὰ σὺ τὸν ἐπέεσσι καθάπτεσθαι μαλακοῖσιν ·
urn:cts:greekLit:tlg0012.tlg001.allen:1.583#αὐτίκʼ ἔπειθʼ ἵλαος Ὀλύμπιος ἔσσεται ἡμῖν .
urn:cts:greekLit:tlg0012.tlg001.allen:1.584#ὣς ἄρʼ ἔφη καὶ ἀναΐξας δέπας ἀμφικύπελλον
urn:cts:greekLit:tlg0012.tlg001.allen:1.585#μητρὶ φίλῃ ἐν χειρὶ τίθει καί μιν προσέειπε ·
urn:cts:greekLit:tlg0012.tlg001.allen:1.586#τέτλαθι μῆτερ ἐμή , καὶ ἀνάσχεο κηδομένη περ ,
urn:cts:greekLit:tlg0012.tlg001.allen:1.587#μή σε φίλην περ ἐοῦσαν ἐν ὀφθαλμοῖσιν ἴδωμαι
urn:cts:greekLit:tlg0012.tlg001.allen:1.588#θεινομένην , τότε δʼ οὔ τι δυνήσομαι ἀχνύμενός περ
urn:cts:greekLit:tlg0012.tlg001.allen:1.589#χραισμεῖν · ἀργαλέος γὰρ Ὀλύμπιος ἀντιφέρεσθαι ·
urn:cts:greekLit:tlg0012.tlg001.allen:1.590#ἤδη γάρ με καὶ ἄλλοτʼ ἀλεξέμεναι μεμαῶτα
urn:cts:greekLit:tlg0012.tlg001.allen:1.591#ῥῖψε ποδὸς τεταγὼν ἀπὸ βηλοῦ θεσπεσίοιο ,
urn:cts:greekLit:tlg0012.tlg001.allen:1.592#πᾶν δʼ ἦμαρ φερόμην , ἅμα δʼ ἠελίῳ καταδύντι
urn:cts:greekLit:tlg0012.tlg001.allen:1.593#κάππεσον ἐν Λήμνῳ , ὀλίγος δʼ ἔτι θυμὸς ἐνῆεν ·
urn:cts:greekLit:tlg0012.tlg001.allen:1.594#ἔνθά με Σίντιες ἄνδρες ἄφαρ κομίσαντο πεσόντα .
urn:cts:greekLit:tlg0012.tlg001.allen:1.595#ὣς φάτο , μείδησεν δὲ θεὰ λευκώλενος Ἥρη ,
urn:cts:greekLit:tlg0012.tlg001.allen:1.596#μειδήσασα δὲ παιδὸς ἐδέξατο χειρὶ κύπελλον ·
urn:cts:greekLit:tlg0012.tlg001.allen:1.597#αὐτὰρ ὃ τοῖς ἄλλοισι θεοῖς ἐνδέξια πᾶσιν
urn:cts:greekLit:tlg0012.tlg001.allen:1.598#οἰνοχόει γλυκὺ νέκταρ ἀπὸ κρητῆρος ἀφύσσων ·
urn:cts:greekLit:tlg0012.tlg001.allen:1.599#ἄσβεστος δʼ ἄρʼ ἐνῶρτο γέλως μακάρεσσι θεοῖσιν
urn:cts:greekLit:tlg0012.tlg001.allen:1.600#ὡς ἴδον Ἥφαιστον διὰ δώματα ποιπνύοντα .
urn:cts:greekLit:tlg0012.tlg001.allen:1.601#ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg001.allen:1.602#δαίνυντʼ , οὐδέ τι θυμὸς ἐδεύετο δαιτὸς ἐΐσης ,
urn:cts:greekLit:tlg0012.tlg001.allen:1.603#οὐ μὲν φόρμιγγος περικαλλέος ἣν ἔχʼ Ἀπόλλων ,
urn:cts:greekLit:tlg0012.tlg001.allen:1.604#Μουσάων θʼ αἳ ἄειδον ἀμειβόμεναι ὀπὶ καλῇ .
urn:cts:greekLit:tlg0012.tlg001.allen:1.605#αὐτὰρ ἐπεὶ κατέδυ λαμπρὸν φάος ἠελίοιο ,
urn:cts:greekLit:tlg0012.tlg001.allen:1.606#οἳ μὲν κακκείοντες ἔβαν οἶκον δὲ ἕκαστος ,
urn:cts:greekLit:tlg0012.tlg001.allen:1.607#ἧχι ἑκάστῳ δῶμα περικλυτὸς ἀμφιγυήεις
urn:cts:greekLit:tlg0012.tlg001.allen:1.608#Ἥφαιστος ποίησεν ἰδυίῃσι πραπίδεσσι ·
urn:cts:greekLit:tlg0012.tlg001.allen:1.609#Ζεὺς δὲ πρὸς ὃν λέχος ἤϊʼ Ὀλύμπιος ἀστεροπητής ,
urn:cts:greekLit:tlg0012.tlg001.allen:1.610#ἔνθα πάρος κοιμᾶθʼ ὅτε μιν γλυκὺς ὕπνος ἱκάνοι ·
urn:cts:greekLit:tlg0012.tlg001.allen:1.611#ἔνθα καθεῦδʼ ἀναβάς , παρὰ δὲ χρυσόθρονος Ἥρη .
urn:cts:greekLit:tlg0012.tlg001.allen:2.1#ἄλλοι μέν ῥα θεοί τε καὶ ἀνέρες ἱπποκορυσταὶ
urn:cts:greekLit:tlg0012.tlg001.allen:2.2#εὗδον παννύχιοι , Δία δʼ οὐκ ἔχε νήδυμος ὕπνος ,
urn:cts:greekLit:tlg0012.tlg001.allen:2.3#ἀλλʼ ὅ γε μερμήριζε κατὰ φρένα ὡς Ἀχιλῆα
urn:cts:greekLit:tlg0012.tlg001.allen:2.4#τιμήσῃ , ὀλέσῃ δὲ πολέας ἐπὶ νηυσὶν Ἀχαιῶν .
urn:cts:greekLit:tlg0012.tlg001.allen:2.5#ἥδε δέ οἱ κατὰ θυμὸν ἀρίστη φαίνετο βουλή ,
urn:cts:greekLit:tlg0012.tlg001.allen:2.6#πέμψαι ἐπʼ Ἀτρεΐδῃ Ἀγαμέμνονι οὖλον ὄνειρον ·
urn:cts:greekLit:tlg0012.tlg001.allen:2.7#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:2.8#βάσκʼ ἴθι οὖλε ὄνειρε θοὰς ἐπὶ νῆας Ἀχαιῶν ·
urn:cts:greekLit:tlg0012.tlg001.allen:2.9#ἐλθὼν ἐς κλισίην Ἀγαμέμνονος Ἀτρεΐδαο
urn:cts:greekLit:tlg0012.tlg001.allen:2.10#πάντα μάλʼ ἀτρεκέως ἀγορευέμεν ὡς ἐπιτέλλω ·
urn:cts:greekLit:tlg0012.tlg001.allen:2.11#θωρῆξαί ἑ κέλευε κάρη κομόωντας Ἀχαιοὺς
urn:cts:greekLit:tlg0012.tlg001.allen:2.12#πανσυδίῃ · νῦν γάρ κεν ἕλοι πόλιν εὐρυάγυιαν
urn:cts:greekLit:tlg0012.tlg001.allen:2.13#Τρώων · οὐ γὰρ ἔτʼ ἀμφὶς Ὀλύμπια δώματʼ ἔχοντες
urn:cts:greekLit:tlg0012.tlg001.allen:2.14#ἀθάνατοι φράζονται · ἐπέγναμψεν γὰρ ἅπαντας
urn:cts:greekLit:tlg0012.tlg001.allen:2.15#Ἥρη λισσομένη , Τρώεσσι δὲ κήδεʼ ἐφῆπται .
urn:cts:greekLit:tlg0012.tlg001.allen:2.16#ὣς φάτο , βῆ δʼ ἄρʼ ὄνειρος ἐπεὶ τὸν μῦθον ἄκουσε ·
urn:cts:greekLit:tlg0012.tlg001.allen:2.17#καρπαλίμως δʼ ἵκανε θοὰς ἐπὶ νῆας Ἀχαιῶν ,
urn:cts:greekLit:tlg0012.tlg001.allen:2.18#βῆ δʼ ἄρʼ ἐπʼ Ἀτρεΐδην Ἀγαμέμνονα · τὸν δὲ κίχανεν
urn:cts:greekLit:tlg0012.tlg001.allen:2.19#εὕδοντʼ ἐν κλισίῃ , περὶ δʼ ἀμβρόσιος κέχυθʼ ὕπνος .
urn:cts:greekLit:tlg0012.tlg001.allen:2.20#στῆ δʼ ἄρʼ ὑπὲρ κεφαλῆς Νηληΐῳ υἷι ἐοικώς
urn:cts:greekLit:tlg0012.tlg001.allen:2.21#Νέστορι , τόν ῥα μάλιστα γερόντων τῖʼ Ἀγαμέμνων ·
urn:cts:greekLit:tlg0012.tlg001.allen:2.22#τῷ μιν ἐεισάμενος προσεφώνεε θεῖος ὄνειρος ·
urn:cts:greekLit:tlg0012.tlg001.allen:2.23#εὕδεις Ἀτρέος υἱὲ δαΐφρονος ἱπποδάμοιο ·
urn:cts:greekLit:tlg0012.tlg001.allen:2.24#οὐ χρὴ παννύχιον εὕδειν βουληφόρον ἄνδρα
urn:cts:greekLit:tlg0012.tlg001.allen:2.25#ᾧ λαοί τʼ ἐπιτετράφαται καὶ τόσσα μέμηλε ·
urn:cts:greekLit:tlg0012.tlg001.allen:2.26#νῦν δʼ ἐμέθεν ξύνες ὦκα · Διὸς δέ τοι ἄγγελός εἰμι ,
urn:cts:greekLit:tlg0012.tlg001.allen:2.27#ὃς σεῦ ἄνευθεν ἐὼν μέγα κήδεται ἠδʼ ἐλεαίρει .
urn:cts:greekLit:tlg0012.tlg001.allen:2.28#θωρῆξαί σε κέλευσε κάρη κομόωντας Ἀχαιοὺς
urn:cts:greekLit:tlg0012.tlg001.allen:2.29#πανσυδίῃ · νῦν γάρ κεν ἕλοις πόλιν εὐρυάγυιαν
urn:cts:greekLit:tlg0012.tlg001.allen:2.30#Τρώων · οὐ γὰρ ἔτʼ ἀμφὶς Ὀλύμπια δώματʼ ἔχοντες
urn:cts:greekLit:tlg0012.tlg001.allen:2.31#ἀθάνατοι φράζονται · ἐπέγναμψεν γὰρ ἅπαντας
urn:cts:greekLit:tlg0012.tlg001.allen:2.32#Ἥρη λισσομένη , Τρώεσσι δὲ κήδεʼ ἐφῆπται
urn:cts:greekLit:tlg0012.tlg001.allen:2.33#ἐκ Διός · ἀλλὰ σὺ σῇσιν ἔχε φρεσί , μηδέ σε λήθη
urn:cts:greekLit:tlg0012.tlg001.allen:2.34#αἱρείτω εὖτʼ ἄν σε μελίφρων ὕπνος ἀνήῃ .
urn:cts:greekLit:tlg0012.tlg001.allen:2.35#ὣς ἄρα φωνήσας ἀπεβήσετο , τὸν δὲ λίπʼ αὐτοῦ
urn:cts:greekLit:tlg0012.tlg001.allen:2.36#τὰ φρονέοντʼ ἀνὰ θυμὸν ἅ ῥʼ οὐ τελέεσθαι ἔμελλον ·
urn:cts:greekLit:tlg0012.tlg001.allen:2.37#φῆ γὰρ ὅ γʼ αἱρήσειν Πριάμου πόλιν ἤματι κείνῳ
urn:cts:greekLit:tlg0012.tlg001.allen:2.38#νήπιος , οὐδὲ τὰ ᾔδη ἅ ῥα Ζεὺς μήδετο ἔργα ·
urn:cts:greekLit:tlg0012.tlg001.allen:2.39#θήσειν γὰρ ἔτʼ ἔμελλεν ἐπʼ ἄλγεά τε στοναχάς τε
urn:cts:greekLit:tlg0012.tlg001.allen:2.40#Τρωσί τε καὶ Δαναοῖσι διὰ κρατερὰς ὑσμίνας .
urn:cts:greekLit:tlg0012.tlg001.allen:2.41#ἔγρετο δʼ ἐξ ὕπνου , θείη δέ μιν ἀμφέχυτʼ ὀμφή ·
urn:cts:greekLit:tlg0012.tlg001.allen:2.42#ἕζετο δʼ ὀρθωθείς , μαλακὸν δʼ ἔνδυνε χιτῶνα
urn:cts:greekLit:tlg0012.tlg001.allen:2.43#καλὸν νηγάτεον , περὶ δὲ μέγα βάλλετο φᾶρος ·
urn:cts:greekLit:tlg0012.tlg001.allen:2.44#ποσσὶ δʼ ὑπὸ λιπαροῖσιν ἐδήσατο καλὰ πέδιλα ,
urn:cts:greekLit:tlg0012.tlg001.allen:2.45#ἀμφὶ δʼ ἄρʼ ὤμοισιν βάλετο ξίφος ἀργυρόηλον ·
urn:cts:greekLit:tlg0012.tlg001.allen:2.46#εἵλετο δὲ σκῆπτρον πατρώϊον ἄφθιτον αἰεὶ
urn:cts:greekLit:tlg0012.tlg001.allen:2.47#σὺν τῷ ἔβη κατὰ νῆας Ἀχαιῶν χαλκοχιτώνων ·
urn:cts:greekLit:tlg0012.tlg001.allen:2.48#ἠὼς μέν ῥα θεὰ προσεβήσετο μακρὸν Ὄλυμπον
urn:cts:greekLit:tlg0012.tlg001.allen:2.49#Ζηνὶ φόως ἐρέουσα καὶ ἄλλοις ἀθανάτοισιν ·
urn:cts:greekLit:tlg0012.tlg001.allen:2.50#αὐτὰρ ὃ κηρύκεσσι λιγυφθόγγοισι κέλευσε
urn:cts:greekLit:tlg0012.tlg001.allen:2.51#κηρύσσειν ἀγορὴν δὲ κάρη κομόωντας Ἀχαιούς ·
urn:cts:greekLit:tlg0012.tlg001.allen:2.52#οἳ μὲν ἐκήρυσσον , τοὶ δʼ ἠγείροντο μάλʼ ὦκα ·
urn:cts:greekLit:tlg0012.tlg001.allen:2.53#βουλὴν δὲ πρῶτον μεγαθύμων ἷζε γερόντων
urn:cts:greekLit:tlg0012.tlg001.allen:2.54#Νεστορέῃ παρὰ νηῒ Πυλοιγενέος βασιλῆος ·
urn:cts:greekLit:tlg0012.tlg001.allen:2.55#τοὺς ὅ γε συγκαλέσας πυκινὴν ἀρτύνετο βουλήν ·
urn:cts:greekLit:tlg0012.tlg001.allen:2.56#κλῦτε φίλοι · θεῖός μοι ἐνύπνιον ἦλθεν ὄνειρος
urn:cts:greekLit:tlg0012.tlg001.allen:2.57#ἀμβροσίην διὰ νύκτα · μάλιστα δὲ Νέστορι δίῳ
urn:cts:greekLit:tlg0012.tlg001.allen:2.58#εἶδός τε μέγεθός τε φυήν τʼ ἄγχιστα ἐῴκει ·
urn:cts:greekLit:tlg0012.tlg001.allen:2.59#στῆ δʼ ἄρʼ ὑπὲρ κεφαλῆς καί με πρὸς μῦθον ἔειπεν ·
urn:cts:greekLit:tlg0012.tlg001.allen:2.60#εὕδεις Ἀτρέος υἱὲ δαΐφρονος ἱπποδάμοιο ·
urn:cts:greekLit:tlg0012.tlg001.allen:2.61#οὐ χρὴ παννύχιον εὕδειν βουληφόρον ἄνδρα ,
urn:cts:greekLit:tlg0012.tlg001.allen:2.62#ᾧ λαοί τʼ ἐπιτετράφαται καὶ τόσσα μέμηλε ·
urn:cts:greekLit:tlg0012.tlg001.allen:2.63#νῦν δʼ ἐμέθεν ξύνες ὦκα · Διὸς δέ τοι ἄγγελός εἰμι ,
urn:cts:greekLit:tlg0012.tlg001.allen:2.64#ὃς σεῦ ἄνευθεν ἐὼν μέγα κήδεται ἠδʼ ἐλεαίρει ·
urn:cts:greekLit:tlg0012.tlg001.allen:2.65#θωρῆξαί σε κέλευσε κάρη κομόωντας Ἀχαιοὺς
urn:cts:greekLit:tlg0012.tlg001.allen:2.66#πανσυδίῃ · νῦν γάρ κεν ἕλοις πόλιν εὐρυάγυιαν
urn:cts:greekLit:tlg0012.tlg001.allen:2.67#Τρώων · οὐ γὰρ ἔτʼ ἀμφὶς Ὀλύμπια δώματʼ ἔχοντες
urn:cts:greekLit:tlg0012.tlg001.allen:2.68#ἀθάνατοι φράζονται · ἐπέγναμψεν γὰρ ἅπαντας
urn:cts:greekLit:tlg0012.tlg001.allen:2.69#Ἥρη λισσομένη , Τρώεσσι δὲ κήδεʼ ἐφῆπται
urn:cts:greekLit:tlg0012.tlg001.allen:2.70#ἐκ Διός · ἀλλὰ σὺ σῇσιν ἔχε φρεσίν · ὣς ὃ μὲν εἰπὼν
urn:cts:greekLit:tlg0012.tlg001.allen:2.71#ᾤχετʼ ἀποπτάμενος , ἐμὲ δὲ γλυκὺς ὕπνος ἀνῆκεν .
urn:cts:greekLit:tlg0012.tlg001.allen:2.72#ἀλλʼ ἄγετʼ αἴ κέν πως θωρήξομεν υἷας Ἀχαιῶν ·
urn:cts:greekLit:tlg0012.tlg001.allen:2.73#πρῶτα δʼ ἐγὼν ἔπεσιν πειρήσομαι , ἣ θέμις ἐστί ,
urn:cts:greekLit:tlg0012.tlg001.allen:2.74#καὶ φεύγειν σὺν νηυσὶ πολυκλήϊσι κελεύσω ·
urn:cts:greekLit:tlg0012.tlg001.allen:2.75#ὑμεῖς δʼ ἄλλοθεν ἄλλος ἐρητύειν ἐπέεσσιν .
urn:cts:greekLit:tlg0012.tlg001.allen:2.76#ἤτοι ὅ γʼ ὣς εἰπὼν κατʼ ἄρʼ ἕζετο , τοῖσι δʼ ἀνέστη
urn:cts:greekLit:tlg0012.tlg001.allen:2.77#Νέστωρ , ὅς ῥα Πύλοιο ἄναξ ἦν ἠμαθόεντος ,
urn:cts:greekLit:tlg0012.tlg001.allen:2.78#ὅ σφιν ἐὺ φρονέων ἀγορήσατο καὶ μετέειπεν ·
urn:cts:greekLit:tlg0012.tlg001.allen:2.79#ὦ φίλοι Ἀργείων ἡγήτορες ἠδὲ μέδοντες
urn:cts:greekLit:tlg0012.tlg001.allen:2.80#εἰ μέν τις τὸν ὄνειρον Ἀχαιῶν ἄλλος ἔνισπε
urn:cts:greekLit:tlg0012.tlg001.allen:2.81#ψεῦδός κεν φαῖμεν καὶ νοσφιζοίμεθα μᾶλλον ·
urn:cts:greekLit:tlg0012.tlg001.allen:2.82#νῦν δʼ ἴδεν ὃς μέγʼ ἄριστος Ἀχαιῶν εὔχεται εἶναι ·
urn:cts:greekLit:tlg0012.tlg001.allen:2.83#ἀλλʼ ἄγετʼ αἴ κέν πως θωρήξομεν υἷας Ἀχαιῶν .
urn:cts:greekLit:tlg0012.tlg001.allen:2.84#ὣς ἄρα φωνήσας βουλῆς ἐξῆρχε νέεσθαι ,
urn:cts:greekLit:tlg0012.tlg001.allen:2.85#οἳ δʼ ἐπανέστησαν πείθοντό τε ποιμένι λαῶν
urn:cts:greekLit:tlg0012.tlg001.allen:2.86#σκηπτοῦχοι βασιλῆες · ἐπεσσεύοντο δὲ λαοί .
urn:cts:greekLit:tlg0012.tlg001.allen:2.87#ἠΰτε ἔθνεα εἶσι μελισσάων ἁδινάων
urn:cts:greekLit:tlg0012.tlg001.allen:2.88#πέτρης ἐκ γλαφυρῆς αἰεὶ νέον ἐρχομενάων ,
urn:cts:greekLit:tlg0012.tlg001.allen:2.89#βοτρυδὸν δὲ πέτονται ἐπʼ ἄνθεσιν εἰαρινοῖσιν ·
urn:cts:greekLit:tlg0012.tlg001.allen:2.90#αἳ μέν τʼ ἔνθα ἅλις πεποτήαται , αἳ δέ τε ἔνθα ·
urn:cts:greekLit:tlg0012.tlg001.allen:2.91#ὣς τῶν ἔθνεα πολλὰ νεῶν ἄπο καὶ κλισιάων
urn:cts:greekLit:tlg0012.tlg001.allen:2.92#ἠϊόνος προπάροιθε βαθείης ἐστιχόωντο
urn:cts:greekLit:tlg0012.tlg001.allen:2.93#ἰλαδὸν εἰς ἀγορήν · μετὰ δέ σφισιν ὄσσα δεδήει
urn:cts:greekLit:tlg0012.tlg001.allen:2.94#ὀτρύνουσʼ ἰέναι Διὸς ἄγγελος · οἳ δʼ ἀγέροντο .
urn:cts:greekLit:tlg0012.tlg001.allen:2.95#τετρήχει δʼ ἀγορή , ὑπὸ δὲ στεναχίζετο γαῖα
urn:cts:greekLit:tlg0012.tlg001.allen:2.96#λαῶν ἱζόντων , ὅμαδος δʼ ἦν · ἐννέα δέ σφεας
urn:cts:greekLit:tlg0012.tlg001.allen:2.97#κήρυκες βοόωντες ἐρήτυον , εἴ ποτʼ ἀϋτῆς
urn:cts:greekLit:tlg0012.tlg001.allen:2.98#σχοίατʼ , ἀκούσειαν δὲ διοτρεφέων βασιλήων .
urn:cts:greekLit:tlg0012.tlg001.allen:2.99#σπουδῇ δʼ ἕζετο λαός , ἐρήτυθεν δὲ καθʼ ἕδρας
urn:cts:greekLit:tlg0012.tlg001.allen:2.100#παυσάμενοι κλαγγῆς · ἀνὰ δὲ κρείων Ἀγαμέμνων
urn:cts:greekLit:tlg0012.tlg001.allen:2.101#ἔστη σκῆπτρον ἔχων τὸ μὲν Ἥφαιστος κάμε τεύχων .
urn:cts:greekLit:tlg0012.tlg001.allen:2.102#Ἥφαιστος μὲν δῶκε Διὶ Κρονίωνι ἄνακτι ,
urn:cts:greekLit:tlg0012.tlg001.allen:2.103#αὐτὰρ ἄρα Ζεὺς δῶκε διακτόρῳ ἀργεϊφόντῃ ·
urn:cts:greekLit:tlg0012.tlg001.allen:2.104#Ἑρμείας δὲ ἄναξ δῶκεν Πέλοπι πληξίππῳ ,
urn:cts:greekLit:tlg0012.tlg001.allen:2.105#αὐτὰρ ὃ αὖτε Πέλοψ δῶκʼ Ἀτρέϊ ποιμένι λαῶν ,
urn:cts:greekLit:tlg0012.tlg001.allen:2.106#Ἀτρεὺς δὲ θνῄσκων ἔλιπεν πολύαρνι Θυέστῃ ,
urn:cts:greekLit:tlg0012.tlg001.allen:2.107#αὐτὰρ ὃ αὖτε Θυέστʼ Ἀγαμέμνονι λεῖπε φορῆναι ,
urn:cts:greekLit:tlg0012.tlg001.allen:2.108#πολλῇσιν νήσοισι καὶ Ἄργεϊ παντὶ ἀνάσσειν .
urn:cts:greekLit:tlg0012.tlg001.allen:2.109#τῷ ὅ γʼ ἐρεισάμενος ἔπεʼ Ἀργείοισι μετηύδα ·
urn:cts:greekLit:tlg0012.tlg001.allen:2.110#ὦ φίλοι ἥρωες Δαναοὶ θεράποντες Ἄρηος
urn:cts:greekLit:tlg0012.tlg001.allen:2.111#Ζεύς με μέγα Κρονίδης ἄτῃ ἐνέδησε βαρείῃ ,
urn:cts:greekLit:tlg0012.tlg001.allen:2.112#σχέτλιος , ὃς πρὶν μέν μοι ὑπέσχετο καὶ κατένευσεν
urn:cts:greekLit:tlg0012.tlg001.allen:2.113#Ἴλιον ἐκπέρσαντʼ εὐτείχεον ἀπονέεσθαι ,
urn:cts:greekLit:tlg0012.tlg001.allen:2.114#νῦν δὲ κακὴν ἀπάτην βουλεύσατο , καί με κελεύει
urn:cts:greekLit:tlg0012.tlg001.allen:2.115#δυσκλέα Ἄργος ἱκέσθαι , ἐπεὶ πολὺν ὤλεσα λαόν .
urn:cts:greekLit:tlg0012.tlg001.allen:2.116#οὕτω που Διὶ μέλλει ὑπερμενέϊ φίλον εἶναι ,
urn:cts:greekLit:tlg0012.tlg001.allen:2.117#ὃς δὴ πολλάων πολίων κατέλυσε κάρηνα
urn:cts:greekLit:tlg0012.tlg001.allen:2.118#ἠδʼ ἔτι καὶ λύσει · τοῦ γὰρ κράτος ἐστὶ μέγιστον .
urn:cts:greekLit:tlg0012.tlg001.allen:2.119#αἰσχρὸν γὰρ τόδε γʼ ἐστὶ καὶ ἐσσομένοισι πυθέσθαι
urn:cts:greekLit:tlg0012.tlg001.allen:2.120#μὰψ οὕτω τοιόνδε τοσόνδε τε λαὸν Ἀχαιῶν
urn:cts:greekLit:tlg0012.tlg001.allen:2.121#ἄπρηκτον πόλεμον πολεμίζειν ἠδὲ μάχεσθαι
urn:cts:greekLit:tlg0012.tlg001.allen:2.122#ἀνδράσι παυροτέροισι , τέλος δʼ οὔ πώ τι πέφανται ·
urn:cts:greekLit:tlg0012.tlg001.allen:2.123#εἴ περ γάρ κʼ ἐθέλοιμεν Ἀχαιοί τε Τρῶές τε
urn:cts:greekLit:tlg0012.tlg001.allen:2.124#ὅρκια πιστὰ ταμόντες ἀριθμηθήμεναι ἄμφω ,
urn:cts:greekLit:tlg0012.tlg001.allen:2.125#Τρῶας μὲν λέξασθαι ἐφέστιοι ὅσσοι ἔασιν ,
urn:cts:greekLit:tlg0012.tlg001.allen:2.126#ἡμεῖς δʼ ἐς δεκάδας διακοσμηθεῖμεν Ἀχαιοί ,
urn:cts:greekLit:tlg0012.tlg001.allen:2.127#Τρώων δʼ ἄνδρα ἕκαστοι ἑλοίμεθα οἰνοχοεύειν ,
urn:cts:greekLit:tlg0012.tlg001.allen:2.128#πολλαί κεν δεκάδες δευοίατο οἰνοχόοιο .
urn:cts:greekLit:tlg0012.tlg001.allen:2.129#τόσσον ἐγώ φημι πλέας ἔμμεναι υἷας Ἀχαιῶν
urn:cts:greekLit:tlg0012.tlg001.allen:2.130#Τρώων , οἳ ναίουσι κατὰ πτόλιν · ἀλλʼ ἐπίκουροι
urn:cts:greekLit:tlg0012.tlg001.allen:2.131#πολλέων ἐκ πολίων ἐγχέσπαλοι ἄνδρες ἔασιν ,
urn:cts:greekLit:tlg0012.tlg001.allen:2.132#οἵ με μέγα πλάζουσι καὶ οὐκ εἰῶσʼ ἐθέλοντα
urn:cts:greekLit:tlg0012.tlg001.allen:2.133#Ἰλίου ἐκπέρσαι εὖ ναιόμενον πτολίεθρον .
urn:cts:greekLit:tlg0012.tlg001.allen:2.134#ἐννέα δὴ βεβάασι Διὸς μεγάλου ἐνιαυτοί ,
urn:cts:greekLit:tlg0012.tlg001.allen:2.135#καὶ δὴ δοῦρα σέσηπε νεῶν καὶ σπάρτα λέλυνται ·
urn:cts:greekLit:tlg0012.tlg001.allen:2.136#αἳ δέ που ἡμέτεραί τʼ ἄλοχοι καὶ νήπια τέκνα
urn:cts:greekLit:tlg0012.tlg001.allen:2.137#εἵατʼ ἐνὶ μεγάροις ποτιδέγμεναι · ἄμμι δὲ ἔργον
urn:cts:greekLit:tlg0012.tlg001.allen:2.138#αὔτως ἀκράαντον οὗ εἵνεκα δεῦρʼ ἱκόμεσθα .
urn:cts:greekLit:tlg0012.tlg001.allen:2.139#ἀλλʼ ἄγεθʼ ὡς ἂν ἐγὼ εἴπω πειθώμεθα πάντες ·
urn:cts:greekLit:tlg0012.tlg001.allen:2.140#φεύγωμεν σὺν νηυσὶ φίλην ἐς πατρίδα γαῖαν ·
urn:cts:greekLit:tlg0012.tlg001.allen:2.141#οὐ γὰρ ἔτι Τροίην αἱρήσομεν εὐρυάγυιαν .
urn:cts:greekLit:tlg0012.tlg001.allen:2.142#ὣς φάτο , τοῖσι δὲ θυμὸν ἐνὶ στήθεσσιν ὄρινε
urn:cts:greekLit:tlg0012.tlg001.allen:2.143#πᾶσι μετὰ πληθὺν ὅσοι οὐ βουλῆς ἐπάκουσαν ·
urn:cts:greekLit:tlg0012.tlg001.allen:2.144#κινήθη δʼ ἀγορὴ φὴ κύματα μακρὰ θαλάσσης
urn:cts:greekLit:tlg0012.tlg001.allen:2.145#πόντου Ἰκαρίοιο , τὰ μέν τʼ Εὖρός τε Νότος τε
urn:cts:greekLit:tlg0012.tlg001.allen:2.146#ὤρορʼ ἐπαΐξας πατρὸς Διὸς ἐκ νεφελάων .
urn:cts:greekLit:tlg0012.tlg001.allen:2.147#ὡς δʼ ὅτε κινήσῃ Ζέφυρος βαθὺ λήϊον ἐλθὼν
urn:cts:greekLit:tlg0012.tlg001.allen:2.148#λάβρος ἐπαιγίζων , ἐπί τʼ ἠμύει ἀσταχύεσσιν ,
urn:cts:greekLit:tlg0012.tlg001.allen:2.149#ὣς τῶν πᾶσʼ ἀγορὴ κινήθη · τοὶ δʼ ἀλαλητῷ
urn:cts:greekLit:tlg0012.tlg001.allen:2.150#νῆας ἔπʼ ἐσσεύοντο , ποδῶν δʼ ὑπένερθε κονίη
urn:cts:greekLit:tlg0012.tlg001.allen:2.151#ἵστατʼ ἀειρομένη · τοὶ δʼ ἀλλήλοισι κέλευον
urn:cts:greekLit:tlg0012.tlg001.allen:2.152#ἅπτεσθαι νηῶν ἠδʼ ἑλκέμεν εἰς ἅλα δῖαν ,
urn:cts:greekLit:tlg0012.tlg001.allen:2.153#οὐρούς τʼ ἐξεκάθαιρον · ἀϋτὴ δʼ οὐρανὸν ἷκεν
urn:cts:greekLit:tlg0012.tlg001.allen:2.154#οἴκαδε ἱεμένων · ὑπὸ δʼ ᾕρεον ἕρματα νηῶν .
urn:cts:greekLit:tlg0012.tlg001.allen:2.155#ἔνθά κεν Ἀργείοισιν ὑπέρμορα νόστος ἐτύχθη
urn:cts:greekLit:tlg0012.tlg001.allen:2.156#εἰ μὴ Ἀθηναίην Ἥρη πρὸς μῦθον ἔειπεν ·
urn:cts:greekLit:tlg0012.tlg001.allen:2.157#ὢ πόποι αἰγιόχοιο Διὸς τέκος Ἀτρυτώνη ,
urn:cts:greekLit:tlg0012.tlg001.allen:2.158#οὕτω δὴ οἶκον δὲ φίλην ἐς πατρίδα γαῖαν
urn:cts:greekLit:tlg0012.tlg001.allen:2.159#Ἀργεῖοι φεύξονται ἐπʼ εὐρέα νῶτα θαλάσσης ,
urn:cts:greekLit:tlg0012.tlg001.allen:2.160#κὰδ δέ κεν εὐχωλὴν Πριάμῳ καὶ Τρωσὶ λίποιεν
urn:cts:greekLit:tlg0012.tlg001.allen:2.161#Ἀργείην Ἑλένην , ἧς εἵνεκα πολλοὶ Ἀχαιῶν
urn:cts:greekLit:tlg0012.tlg001.allen:2.162#ἐν Τροίῃ ἀπόλοντο φίλης ἀπὸ πατρίδος αἴης ·
urn:cts:greekLit:tlg0012.tlg001.allen:2.163#ἀλλʼ ἴθι νῦν κατὰ λαὸν Ἀχαιῶν χαλκοχιτώνων ·
urn:cts:greekLit:tlg0012.tlg001.allen:2.164#σοῖς ἀγανοῖς ἐπέεσσιν ἐρήτυε φῶτα ἕκαστον ,
urn:cts:greekLit:tlg0012.tlg001.allen:2.165#μηδὲ ἔα νῆας ἅλα δʼ ἑλκέμεν ἀμφιελίσσας .
urn:cts:greekLit:tlg0012.tlg001.allen:2.166#ὣς ἔφατʼ , οὐδʼ ἀπίθησε θεὰ γλαυκῶπις Ἀθήνη ,
urn:cts:greekLit:tlg0012.tlg001.allen:2.167#βῆ δὲ κατʼ Οὐλύμποιο καρήνων ἀΐξασα ·
urn:cts:greekLit:tlg0012.tlg001.allen:2.168#καρπαλίμως δʼ ἵκανε θοὰς ἐπὶ νῆας Ἀχαιῶν .
urn:cts:greekLit:tlg0012.tlg001.allen:2.169#εὗρεν ἔπειτʼ Ὀδυσῆα Διὶ μῆτιν ἀτάλαντον
urn:cts:greekLit:tlg0012.tlg001.allen:2.170#ἑσταότʼ · οὐδʼ ὅ γε νηὸς ἐϋσσέλμοιο μελαίνης
urn:cts:greekLit:tlg0012.tlg001.allen:2.171#ἅπτετʼ , ἐπεί μιν ἄχος κραδίην καὶ θυμὸν ἵκανεν ·
urn:cts:greekLit:tlg0012.tlg001.allen:2.172#ἀγχοῦ δʼ ἱσταμένη προσέφη γλαυκῶπις Ἀθήνη ·
urn:cts:greekLit:tlg0012.tlg001.allen:2.173#διογενὲς Λαερτιάδη πολυμήχανʼ Ὀδυσσεῦ ,
urn:cts:greekLit:tlg0012.tlg001.allen:2.174#οὕτω δὴ οἶκον δὲ φίλην ἐς πατρίδα γαῖαν
urn:cts:greekLit:tlg0012.tlg001.allen:2.175#φεύξεσθʼ ἐν νήεσσι πολυκλήϊσι πεσόντες ,
urn:cts:greekLit:tlg0012.tlg001.allen:2.176#κὰδ δέ κεν εὐχωλὴν Πριάμῳ καὶ Τρωσὶ λίποιτε
urn:cts:greekLit:tlg0012.tlg001.allen:2.177#Ἀργείην Ἑλένην , ἧς εἵνεκα πολλοὶ Ἀχαιῶν
urn:cts:greekLit:tlg0012.tlg001.allen:2.178#ἐν Τροίῃ ἀπόλοντο φίλης ἀπὸ πατρίδος αἴης ;
urn:cts:greekLit:tlg0012.tlg001.allen:2.179#ἀλλʼ ἴθι νῦν κατὰ λαὸν Ἀχαιῶν , μηδʼ ἔτʼ ἐρώει ,
urn:cts:greekLit:tlg0012.tlg001.allen:2.180#σοῖς δʼ ἀγανοῖς ἐπέεσσιν ἐρήτυε φῶτα ἕκαστον ,
urn:cts:greekLit:tlg0012.tlg001.allen:2.181#μηδὲ ἔα νῆας ἅλα δʼ ἑλκέμεν ἀμφιελίσσας .
urn:cts:greekLit:tlg0012.tlg001.allen:2.182#ὣς φάθʼ , ὃ δὲ ξυνέηκε θεᾶς ὄπα φωνησάσης ,
urn:cts:greekLit:tlg0012.tlg001.allen:2.183#βῆ δὲ θέειν , ἀπὸ δὲ χλαῖναν βάλε · τὴν δὲ κόμισσε
urn:cts:greekLit:tlg0012.tlg001.allen:2.184#κῆρυξ Εὐρυβάτης Ἰθακήσιος ὅς οἱ ὀπήδει ·
urn:cts:greekLit:tlg0012.tlg001.allen:2.185#αὐτὸς δʼ Ἀτρεΐδεω Ἀγαμέμνονος ἀντίος ἐλθὼν
urn:cts:greekLit:tlg0012.tlg001.allen:2.186#δέξατό οἱ σκῆπτρον πατρώϊον ἄφθιτον αἰεί ·
urn:cts:greekLit:tlg0012.tlg001.allen:2.187#σὺν τῷ ἔβη κατὰ νῆας Ἀχαιῶν χαλκοχιτώνων .
urn:cts:greekLit:tlg0012.tlg001.allen:2.188#ὅν τινα μὲν βασιλῆα καὶ ἔξοχον ἄνδρα κιχείη
urn:cts:greekLit:tlg0012.tlg001.allen:2.189#τὸν δʼ ἀγανοῖς ἐπέεσσιν ἐρητύσασκε παραστάς ·
urn:cts:greekLit:tlg0012.tlg001.allen:2.190#δαιμόνιʼ οὔ σε ἔοικε κακὸν ὣς δειδίσσεσθαι ,
urn:cts:greekLit:tlg0012.tlg001.allen:2.191#ἀλλʼ αὐτός τε κάθησο καὶ ἄλλους ἵδρυε λαούς ·
urn:cts:greekLit:tlg0012.tlg001.allen:2.192#οὐ γάρ πω σάφα οἶσθʼ οἷος νόος Ἀτρεΐωνος ·
urn:cts:greekLit:tlg0012.tlg001.allen:2.193#νῦν μὲν πειρᾶται , τάχα δʼ ἴψεται υἷας Ἀχαιῶν .
urn:cts:greekLit:tlg0012.tlg001.allen:2.194#ἐν βουλῇ δʼ οὐ πάντες ἀκούσαμεν οἷον ἔειπε .
urn:cts:greekLit:tlg0012.tlg001.allen:2.195#μή τι χολωσάμενος ῥέξῃ κακὸν υἷας Ἀχαιῶν ·
urn:cts:greekLit:tlg0012.tlg001.allen:2.196#θυμὸς δὲ μέγας ἐστὶ διοτρεφέων βασιλήων ,
urn:cts:greekLit:tlg0012.tlg001.allen:2.197#τιμὴ δʼ ἐκ Διός ἐστι , φιλεῖ δέ ἑ μητίετα Ζεύς .
urn:cts:greekLit:tlg0012.tlg001.allen:2.198#ὃν δʼ αὖ δήμου τʼ ἄνδρα ἴδοι βοόωντά τʼ ἐφεύροι ,
urn:cts:greekLit:tlg0012.tlg001.allen:2.199#τὸν σκήπτρῳ ἐλάσασκεν ὁμοκλήσασκέ τε μύθῳ ·
urn:cts:greekLit:tlg0012.tlg001.allen:2.200#δαιμόνιʼ ἀτρέμας ἧσο καὶ ἄλλων μῦθον ἄκουε ,
urn:cts:greekLit:tlg0012.tlg001.allen:2.201#οἳ σέο φέρτεροί εἰσι , σὺ δʼ ἀπτόλεμος καὶ ἄναλκις
urn:cts:greekLit:tlg0012.tlg001.allen:2.202#οὔτέ ποτʼ ἐν πολέμῳ ἐναρίθμιος οὔτʼ ἐνὶ βουλῇ ·
urn:cts:greekLit:tlg0012.tlg001.allen:2.203#οὐ μέν πως πάντες βασιλεύσομεν ἐνθάδʼ Ἀχαιοί ·
urn:cts:greekLit:tlg0012.tlg001.allen:2.204#οὐκ ἀγαθὸν πολυκοιρανίη · εἷς κοίρανος ἔστω ,
urn:cts:greekLit:tlg0012.tlg001.allen:2.205#εἷς βασιλεύς , ᾧ δῶκε Κρόνου πάϊς ἀγκυλομήτεω
urn:cts:greekLit:tlg0012.tlg001.allen:2.206#σκῆπτρόν τʼ ἠδὲ θέμιστας , ἵνά σφισι βουλεύῃσι .
urn:cts:greekLit:tlg0012.tlg001.allen:2.207#ὣς ὅ γε κοιρανέων δίεπε στρατόν · οἳ δʼ ἀγορὴν δὲ
urn:cts:greekLit:tlg0012.tlg001.allen:2.208#αὖτις ἐπεσσεύοντο νεῶν ἄπο καὶ κλισιάων
urn:cts:greekLit:tlg0012.tlg001.allen:2.209#ἠχῇ , ὡς ὅτε κῦμα πολυφλοίσβοιο θαλάσσης
urn:cts:greekLit:tlg0012.tlg001.allen:2.210#αἰγιαλῷ μεγάλῳ βρέμεται , σμαραγεῖ δέ τε πόντος .
urn:cts:greekLit:tlg0012.tlg001.allen:2.211#ἄλλοι μέν ῥʼ ἕζοντο , ἐρήτυθεν δὲ καθʼ ἕδρας ·
urn:cts:greekLit:tlg0012.tlg001.allen:2.212#Θερσίτης δʼ ἔτι μοῦνος ἀμετροεπὴς ἐκολῴα ,
urn:cts:greekLit:tlg0012.tlg001.allen:2.213#ὃς ἔπεα φρεσὶν ᾗσιν ἄκοσμά τε πολλά τε ᾔδη
urn:cts:greekLit:tlg0012.tlg001.allen:2.214#μάψ , ἀτὰρ οὐ κατὰ κόσμον , ἐριζέμεναι βασιλεῦσιν ,
urn:cts:greekLit:tlg0012.tlg001.allen:2.215#ἀλλʼ ὅ τι οἱ εἴσαιτο γελοίϊον Ἀργείοισιν
urn:cts:greekLit:tlg0012.tlg001.allen:2.216#ἔμμεναι · αἴσχιστος δὲ ἀνὴρ ὑπὸ Ἴλιον ἦλθε ·
urn:cts:greekLit:tlg0012.tlg001.allen:2.217#φολκὸς ἔην , χωλὸς δʼ ἕτερον πόδα · τὼ δέ οἱ ὤμω
urn:cts:greekLit:tlg0012.tlg001.allen:2.218#κυρτὼ ἐπὶ στῆθος συνοχωκότε · αὐτὰρ ὕπερθε
urn:cts:greekLit:tlg0012.tlg001.allen:2.219#φοξὸς ἔην κεφαλήν , ψεδνὴ δʼ ἐπενήνοθε λάχνη .
urn:cts:greekLit:tlg0012.tlg001.allen:2.220#ἔχθιστος δʼ Ἀχιλῆϊ μάλιστʼ ἦν ἠδʼ Ὀδυσῆϊ ·
urn:cts:greekLit:tlg0012.tlg001.allen:2.221#τὼ γὰρ νεικείεσκε · τότʼ αὖτʼ Ἀγαμέμνονι δίῳ
urn:cts:greekLit:tlg0012.tlg001.allen:2.222#ὀξέα κεκλήγων λέγʼ ὀνείδεα · τῷ δʼ ἄρʼ Ἀχαιοὶ
urn:cts:greekLit:tlg0012.tlg001.allen:2.223#ἐκπάγλως κοτέοντο νεμέσσηθέν τʼ ἐνὶ θυμῷ .
urn:cts:greekLit:tlg0012.tlg001.allen:2.224#αὐτὰρ ὃ μακρὰ βοῶν Ἀγαμέμνονα νείκεε μύθῳ ·
urn:cts:greekLit:tlg0012.tlg001.allen:2.225#Ἀτρεΐδη τέο δʼ αὖτʼ ἐπιμέμφεαι ἠδὲ χατίζεις ;
urn:cts:greekLit:tlg0012.tlg001.allen:2.226#πλεῖαί τοι χαλκοῦ κλισίαι , πολλαὶ δὲ γυναῖκες
urn:cts:greekLit:tlg0012.tlg001.allen:2.227#εἰσὶν ἐνὶ κλισίῃς ἐξαίρετοι , ἅς τοι Ἀχαιοὶ
urn:cts:greekLit:tlg0012.tlg001.allen:2.228#πρωτίστῳ δίδομεν εὖτʼ ἂν πτολίεθρον ἕλωμεν .
urn:cts:greekLit:tlg0012.tlg001.allen:2.229#ἦ ἔτι καὶ χρυσοῦ ἐπιδεύεαι , ὅν κέ τις οἴσει
urn:cts:greekLit:tlg0012.tlg001.allen:2.230#Τρώων ἱπποδάμων ἐξ Ἰλίου υἷος ἄποινα ,
urn:cts:greekLit:tlg0012.tlg001.allen:2.231#ὅν κεν ἐγὼ δήσας ἀγάγω ἢ ἄλλος Ἀχαιῶν ,
urn:cts:greekLit:tlg0012.tlg001.allen:2.232#ἠὲ γυναῖκα νέην , ἵνα μίσγεαι ἐν φιλότητι ,
urn:cts:greekLit:tlg0012.tlg001.allen:2.233#ἥν τʼ αὐτὸς ἀπονόσφι κατίσχεαι ; οὐ μὲν ἔοικεν
urn:cts:greekLit:tlg0012.tlg001.allen:2.234#ἀρχὸν ἐόντα κακῶν ἐπιβασκέμεν υἷας Ἀχαιῶν .
urn:cts:greekLit:tlg0012.tlg001.allen:2.235#ὦ πέπονες κάκʼ ἐλέγχεʼ Ἀχαιΐδες οὐκέτʼ Ἀχαιοὶ
urn:cts:greekLit:tlg0012.tlg001.allen:2.236#οἴκαδέ περ σὺν νηυσὶ νεώμεθα , τόνδε δʼ ἐῶμεν
urn:cts:greekLit:tlg0012.tlg001.allen:2.237#αὐτοῦ ἐνὶ Τροίῃ γέρα πεσσέμεν , ὄφρα ἴδηται
urn:cts:greekLit:tlg0012.tlg001.allen:2.238#ἤ ῥά τί οἱ χἠμεῖς προσαμύνομεν ἦε καὶ οὐκί ·
urn:cts:greekLit:tlg0012.tlg001.allen:2.239#ὃς καὶ νῦν Ἀχιλῆα ἕο μέγʼ ἀμείνονα φῶτα
urn:cts:greekLit:tlg0012.tlg001.allen:2.240#ἠτίμησεν · ἑλὼν γὰρ ἔχει γέρας αὐτὸς ἀπούρας .
urn:cts:greekLit:tlg0012.tlg001.allen:2.241#ἀλλὰ μάλʼ οὐκ Ἀχιλῆϊ χόλος φρεσίν , ἀλλὰ μεθήμων ·
urn:cts:greekLit:tlg0012.tlg001.allen:2.242#ἦ γὰρ ἂν Ἀτρεΐδη νῦν ὕστατα λωβήσαιο ·
urn:cts:greekLit:tlg0012.tlg001.allen:2.243#ὣς φάτο νεικείων Ἀγαμέμνονα ποιμένα λαῶν ,
urn:cts:greekLit:tlg0012.tlg001.allen:2.244#Θερσίτης · τῷ δʼ ὦκα παρίστατο δῖος Ὀδυσσεύς ,
urn:cts:greekLit:tlg0012.tlg001.allen:2.245#καί μιν ὑπόδρα ἰδὼν χαλεπῷ ἠνίπαπε μύθῳ ·
urn:cts:greekLit:tlg0012.tlg001.allen:2.246#Θερσῖτʼ ἀκριτόμυθε , λιγύς περ ἐὼν ἀγορητής ,
urn:cts:greekLit:tlg0012.tlg001.allen:2.247#ἴσχεο , μηδʼ ἔθελʼ οἶος ἐριζέμεναι βασιλεῦσιν ·
urn:cts:greekLit:tlg0012.tlg001.allen:2.248#οὐ γὰρ ἐγὼ σέο φημὶ χερειότερον βροτὸν ἄλλον
urn:cts:greekLit:tlg0012.tlg001.allen:2.249#ἔμμεναι , ὅσσοι ἅμʼ Ἀτρεΐδῃς ὑπὸ Ἴλιον ἦλθον .
urn:cts:greekLit:tlg0012.tlg001.allen:2.250#τὼ οὐκ ἂν βασιλῆας ἀνὰ στόμʼ ἔχων ἀγορεύοις ,
urn:cts:greekLit:tlg0012.tlg001.allen:2.251#καί σφιν ὀνείδεά τε προφέροις , νόστόν τε φυλάσσοις .
urn:cts:greekLit:tlg0012.tlg001.allen:2.252#οὐδέ τί πω σάφα ἴδμεν ὅπως ἔσται τάδε ἔργα ,
urn:cts:greekLit:tlg0012.tlg001.allen:2.253#ἢ εὖ ἦε κακῶς νοστήσομεν υἷες Ἀχαιῶν .
urn:cts:greekLit:tlg0012.tlg001.allen:2.254#τὼ νῦν Ἀτρεΐδῃ Ἀγαμέμνονι ποιμένι λαῶν
urn:cts:greekLit:tlg0012.tlg001.allen:2.255#ἧσαι ὀνειδίζων , ὅτι οἱ μάλα πολλὰ διδοῦσιν
urn:cts:greekLit:tlg0012.tlg001.allen:2.256#ἥρωες Δαναοί · σὺ δὲ κερτομέων ἀγορεύεις .
urn:cts:greekLit:tlg0012.tlg001.allen:2.257#ἀλλʼ ἔκ τοι ἐρέω , τὸ δὲ καὶ τετελεσμένον ἔσται ·
urn:cts:greekLit:tlg0012.tlg001.allen:2.258#εἴ κʼ ἔτι σʼ ἀφραίνοντα κιχήσομαι ὥς νύ περ ὧδε ,
urn:cts:greekLit:tlg0012.tlg001.allen:2.259#μηκέτʼ ἔπειτʼ Ὀδυσῆϊ κάρη ὤμοισιν ἐπείη ,
urn:cts:greekLit:tlg0012.tlg001.allen:2.260#μηδʼ ἔτι Τηλεμάχοιο πατὴρ κεκλημένος εἴην ,
urn:cts:greekLit:tlg0012.tlg001.allen:2.261#εἰ μὴ ἐγώ σε λαβὼν ἀπὸ μὲν φίλα εἵματα δύσω ,
urn:cts:greekLit:tlg0012.tlg001.allen:2.262#χλαῖνάν τʼ ἠδὲ χιτῶνα , τά τʼ αἰδῶ ἀμφικαλύπτει ,
urn:cts:greekLit:tlg0012.tlg001.allen:2.263#αὐτὸν δὲ κλαίοντα θοὰς ἐπὶ νῆας ἀφήσω
urn:cts:greekLit:tlg0012.tlg001.allen:2.264#πεπλήγων ἀγορῆθεν ἀεικέσσι πληγῇσιν .
urn:cts:greekLit:tlg0012.tlg001.allen:2.265#ὣς ἄρʼ ἔφη , σκήπτρῳ δὲ μετάφρενον ἠδὲ καὶ ὤμω
urn:cts:greekLit:tlg0012.tlg001.allen:2.266#πλῆξεν · ὃ δʼ ἰδνώθη , θαλερὸν δέ οἱ ἔκπεσε δάκρυ ·
urn:cts:greekLit:tlg0012.tlg001.allen:2.267#σμῶδιξ δʼ αἱματόεσσα μεταφρένου ἐξυπανέστη
urn:cts:greekLit:tlg0012.tlg001.allen:2.268#σκήπτρου ὕπο χρυσέου · ὃ δʼ ἄρʼ ἕζετο τάρβησέν τε ,
urn:cts:greekLit:tlg0012.tlg001.allen:2.269#ἀλγήσας δʼ ἀχρεῖον ἰδὼν ἀπομόρξατο δάκρυ .
urn:cts:greekLit:tlg0012.tlg001.allen:2.270#οἳ δὲ καὶ ἀχνύμενοί περ ἐπʼ αὐτῷ ἡδὺ γέλασσαν ·
urn:cts:greekLit:tlg0012.tlg001.allen:2.271#ὧδε δέ τις εἴπεσκεν ἰδὼν ἐς πλησίον ἄλλον ·
urn:cts:greekLit:tlg0012.tlg001.allen:2.272#ὢ πόποι ἦ δὴ μυρίʼ Ὀδυσσεὺς ἐσθλὰ ἔοργε
urn:cts:greekLit:tlg0012.tlg001.allen:2.273#βουλάς τʼ ἐξάρχων ἀγαθὰς πόλεμόν τε κορύσσων ·
urn:cts:greekLit:tlg0012.tlg001.allen:2.274#νῦν δὲ τόδε μέγʼ ἄριστον ἐν Ἀργείοισιν ἔρεξεν ,
urn:cts:greekLit:tlg0012.tlg001.allen:2.275#ὃς τὸν λωβητῆρα ἐπεσβόλον ἔσχʼ ἀγοράων .
urn:cts:greekLit:tlg0012.tlg001.allen:2.276#οὔ θήν μιν πάλιν αὖτις ἀνήσει θυμὸς ἀγήνωρ
urn:cts:greekLit:tlg0012.tlg001.allen:2.277#νεικείειν βασιλῆας ὀνειδείοις ἐπέεσσιν .
urn:cts:greekLit:tlg0012.tlg001.allen:2.278#ὣς φάσαν ἣ πληθύς · ἀνὰ δʼ ὃ πτολίπορθος Ὀδυσσεὺς
urn:cts:greekLit:tlg0012.tlg001.allen:2.279#ἔστη σκῆπτρον ἔχων · παρὰ δὲ γλαυκῶπις Ἀθήνη
urn:cts:greekLit:tlg0012.tlg001.allen:2.280#εἰδομένη κήρυκι σιωπᾶν λαὸν ἀνώγει ,
urn:cts:greekLit:tlg0012.tlg001.allen:2.281#ὡς ἅμα θʼ οἳ πρῶτοί τε καὶ ὕστατοι υἷες Ἀχαιῶν
urn:cts:greekLit:tlg0012.tlg001.allen:2.282#μῦθον ἀκούσειαν καὶ ἐπιφρασσαίατο βουλήν ·
urn:cts:greekLit:tlg0012.tlg001.allen:2.283#ὅ σφιν ἐὺ φρονέων ἀγορήσατο καὶ μετέειπεν ·
urn:cts:greekLit:tlg0012.tlg001.allen:2.284#Ἀτρεΐδη νῦν δή σε ἄναξ ἐθέλουσιν Ἀχαιοὶ
urn:cts:greekLit:tlg0012.tlg001.allen:2.285#πᾶσιν ἐλέγχιστον θέμεναι μερόπεσσι βροτοῖσιν ,
urn:cts:greekLit:tlg0012.tlg001.allen:2.286#οὐδέ τοι ἐκτελέουσιν ὑπόσχεσιν ἥν περ ὑπέσταν
urn:cts:greekLit:tlg0012.tlg001.allen:2.287#ἐνθάδʼ ἔτι στείχοντες ἀπʼ Ἄργεος ἱπποβότοιο
urn:cts:greekLit:tlg0012.tlg001.allen:2.288#Ἴλιον ἐκπέρσαντʼ εὐτείχεον ἀπονέεσθαι .
urn:cts:greekLit:tlg0012.tlg001.allen:2.289#ὥς τε γὰρ ἢ παῖδες νεαροὶ χῆραί τε γυναῖκες
urn:cts:greekLit:tlg0012.tlg001.allen:2.290#ἀλλήλοισιν ὀδύρονται οἶκον δὲ νέεσθαι .
urn:cts:greekLit:tlg0012.tlg001.allen:2.291#ἦ μὴν καὶ πόνος ἐστὶν ἀνιηθέντα νέεσθαι ·
urn:cts:greekLit:tlg0012.tlg001.allen:2.292#καὶ γάρ τίς θʼ ἕνα μῆνα μένων ἀπὸ ἧς ἀλόχοιο
urn:cts:greekLit:tlg0012.tlg001.allen:2.293#ἀσχαλάᾳ σὺν νηῒ πολυζύγῳ , ὅν περ ἄελλαι
urn:cts:greekLit:tlg0012.tlg001.allen:2.294#χειμέριαι εἰλέωσιν ὀρινομένη τε θάλασσα ·
urn:cts:greekLit:tlg0012.tlg001.allen:2.295#ἡμῖν δʼ εἴνατός ἐστι περιτροπέων ἐνιαυτὸς
urn:cts:greekLit:tlg0012.tlg001.allen:2.296#ἐνθάδε μιμνόντεσσι · τὼ οὐ νεμεσίζομʼ Ἀχαιοὺς
urn:cts:greekLit:tlg0012.tlg001.allen:2.297#ἀσχαλάαν παρὰ νηυσὶ κορωνίσιν · ἀλλὰ καὶ ἔμπης
urn:cts:greekLit:tlg0012.tlg001.allen:2.298#αἰσχρόν τοι δηρόν τε μένειν κενεόν τε νέεσθαι .
urn:cts:greekLit:tlg0012.tlg001.allen:2.299#τλῆτε φίλοι , καὶ μείνατʼ ἐπὶ χρόνον ὄφρα δαῶμεν
urn:cts:greekLit:tlg0012.tlg001.allen:2.300#ἢ ἐτεὸν Κάλχας μαντεύεται ἦε καὶ οὐκί .
urn:cts:greekLit:tlg0012.tlg001.allen:2.301#εὖ γὰρ δὴ τόδε ἴδμεν ἐνὶ φρεσίν , ἐστὲ δὲ πάντες
urn:cts:greekLit:tlg0012.tlg001.allen:2.302#μάρτυροι , οὓς μὴ κῆρες ἔβαν θανάτοιο φέρουσαι ·
urn:cts:greekLit:tlg0012.tlg001.allen:2.303#χθιζά τε καὶ πρωΐζʼ ὅτʼ ἐς Αὐλίδα νῆες Ἀχαιῶν
urn:cts:greekLit:tlg0012.tlg001.allen:2.304#ἠγερέθοντο κακὰ Πριάμῳ καὶ Τρωσὶ φέρουσαι ,
urn:cts:greekLit:tlg0012.tlg001.allen:2.305#ἡμεῖς δʼ ἀμφὶ περὶ κρήνην ἱεροὺς κατὰ βωμοὺς
urn:cts:greekLit:tlg0012.tlg001.allen:2.306#ἕρδομεν ἀθανάτοισι τεληέσσας ἑκατόμβας
urn:cts:greekLit:tlg0012.tlg001.allen:2.307#καλῇ ὑπὸ πλατανίστῳ ὅθεν ῥέεν ἀγλαὸν ὕδωρ ·
urn:cts:greekLit:tlg0012.tlg001.allen:2.308#ἔνθʼ ἐφάνη μέγα σῆμα · δράκων ἐπὶ νῶτα δαφοινὸς
urn:cts:greekLit:tlg0012.tlg001.allen:2.309#σμερδαλέος , τόν ῥʼ αὐτὸς Ὀλύμπιος ἧκε φόως δέ ,
urn:cts:greekLit:tlg0012.tlg001.allen:2.310#βωμοῦ ὑπαΐξας πρός ῥα πλατάνιστον ὄρουσεν .
urn:cts:greekLit:tlg0012.tlg001.allen:2.311#ἔνθα δʼ ἔσαν στρουθοῖο νεοσσοί , νήπια τέκνα ,
urn:cts:greekLit:tlg0012.tlg001.allen:2.312#ὄζῳ ἐπʼ ἀκροτάτῳ πετάλοις ὑποπεπτηῶτες
urn:cts:greekLit:tlg0012.tlg001.allen:2.313#ὀκτώ , ἀτὰρ μήτηρ ἐνάτη ἦν ἣ τέκε τέκνα ·
urn:cts:greekLit:tlg0012.tlg001.allen:2.314#ἔνθʼ ὅ γε τοὺς ἐλεεινὰ κατήσθιε τετριγῶτας ·
urn:cts:greekLit:tlg0012.tlg001.allen:2.315#μήτηρ δʼ ἀμφεποτᾶτο ὀδυρομένη φίλα τέκνα ·
urn:cts:greekLit:tlg0012.tlg001.allen:2.316#τὴν δʼ ἐλελιξάμενος πτέρυγος λάβεν ἀμφιαχυῖαν .
urn:cts:greekLit:tlg0012.tlg001.allen:2.317#αὐτὰρ ἐπεὶ κατὰ τέκνα φάγε στρουθοῖο καὶ αὐτήν ,
urn:cts:greekLit:tlg0012.tlg001.allen:2.318#τὸν μὲν ἀρίζηλον θῆκεν θεὸς ὅς περ ἔφηνε ·
urn:cts:greekLit:tlg0012.tlg001.allen:2.319#λᾶαν γάρ μιν ἔθηκε Κρόνου πάϊς ἀγκυλομήτεω ·
urn:cts:greekLit:tlg0012.tlg001.allen:2.320#ἡμεῖς δʼ ἑσταότες θαυμάζομεν οἷον ἐτύχθη .
urn:cts:greekLit:tlg0012.tlg001.allen:2.321#ὡς οὖν δεινὰ πέλωρα θεῶν εἰσῆλθʼ ἑκατόμβας ,
urn:cts:greekLit:tlg0012.tlg001.allen:2.322#Κάλχας δʼ αὐτίκʼ ἔπειτα θεοπροπέων ἀγόρευε ·
urn:cts:greekLit:tlg0012.tlg001.allen:2.323#τίπτʼ ἄνεῳ ἐγένεσθε κάρη κομόωντες Ἀχαιοί ;
urn:cts:greekLit:tlg0012.tlg001.allen:2.324#ἡμῖν μὲν τόδʼ ἔφηνε τέρας μέγα μητίετα Ζεὺς
urn:cts:greekLit:tlg0012.tlg001.allen:2.325#ὄψιμον ὀψιτέλεστον , ὅου κλέος οὔ ποτʼ ὀλεῖται .
urn:cts:greekLit:tlg0012.tlg001.allen:2.326#ὡς οὗτος κατὰ τέκνα φάγε στρουθοῖο καὶ αὐτὴν
urn:cts:greekLit:tlg0012.tlg001.allen:2.327#ὀκτώ , ἀτὰρ μήτηρ ἐνάτη ἦν ἣ τέκε τέκνα ,
urn:cts:greekLit:tlg0012.tlg001.allen:2.328#ὣς ἡμεῖς τοσσαῦτʼ ἔτεα πτολεμίξομεν αὖθι ,
urn:cts:greekLit:tlg0012.tlg001.allen:2.329#τῷ δεκάτῳ δὲ πόλιν αἱρήσομεν εὐρυάγυιαν .
urn:cts:greekLit:tlg0012.tlg001.allen:2.330#κεῖνος τὼς ἀγόρευε · τὰ δὴ νῦν πάντα τελεῖται .
urn:cts:greekLit:tlg0012.tlg001.allen:2.331#ἀλλʼ ἄγε μίμνετε πάντες ἐϋκνήμιδες Ἀχαιοὶ
urn:cts:greekLit:tlg0012.tlg001.allen:2.332#αὐτοῦ εἰς ὅ κεν ἄστυ μέγα Πριάμοιο ἕλωμεν .
urn:cts:greekLit:tlg0012.tlg001.allen:2.333#ὣς ἔφατʼ , Ἀργεῖοι δὲ μέγʼ ἴαχον , ἀμφὶ δὲ νῆες
urn:cts:greekLit:tlg0012.tlg001.allen:2.334#σμερδαλέον κονάβησαν ἀϋσάντων ὑπʼ Ἀχαιῶν ,
urn:cts:greekLit:tlg0012.tlg001.allen:2.335#μῦθον ἐπαινήσαντες Ὀδυσσῆος θείοιο ·
urn:cts:greekLit:tlg0012.tlg001.allen:2.336#τοῖσι δὲ καὶ μετέειπε Γερήνιος ἱππότα Νέστωρ ·
urn:cts:greekLit:tlg0012.tlg001.allen:2.337#ὦ πόποι ἦ δὴ παισὶν ἐοικότες ἀγοράασθε
urn:cts:greekLit:tlg0012.tlg001.allen:2.338#νηπιάχοις οἷς οὔ τι μέλει πολεμήϊα ἔργα .
urn:cts:greekLit:tlg0012.tlg001.allen:2.339#πῇ δὴ συνθεσίαι τε καὶ ὅρκια βήσεται ἥμιν ;
urn:cts:greekLit:tlg0012.tlg001.allen:2.340#ἐν πυρὶ δὴ βουλαί τε γενοίατο μήδεά τʼ ἀνδρῶν
urn:cts:greekLit:tlg0012.tlg001.allen:2.341#σπονδαί τʼ ἄκρητοι καὶ δεξιαί , ᾗς ἐπέπιθμεν ·
urn:cts:greekLit:tlg0012.tlg001.allen:2.342#αὔτως γὰρ ἐπέεσσʼ ἐριδαίνομεν , οὐδέ τι μῆχος
urn:cts:greekLit:tlg0012.tlg001.allen:2.343#εὑρέμεναι δυνάμεσθα , πολὺν χρόνον ἐνθάδʼ ἐόντες .
urn:cts:greekLit:tlg0012.tlg001.allen:2.344#Ἀτρεΐδη σὺ δʼ ἔθʼ ὡς πρὶν ἔχων ἀστεμφέα βουλὴν
urn:cts:greekLit:tlg0012.tlg001.allen:2.345#ἄρχευʼ Ἀργείοισι κατὰ κρατερὰς ὑσμίνας ,
urn:cts:greekLit:tlg0012.tlg001.allen:2.346#τούσδε δʼ ἔα φθινύθειν ἕνα καὶ δύο , τοί κεν Ἀχαιῶν
urn:cts:greekLit:tlg0012.tlg001.allen:2.347#νόσφιν βουλεύωσʼ · ἄνυσις δʼ οὐκ ἔσσεται αὐτῶν ·
urn:cts:greekLit:tlg0012.tlg001.allen:2.348#πρὶν Ἄργος δʼ ἰέναι πρὶν καὶ Διὸς αἰγιόχοιο
urn:cts:greekLit:tlg0012.tlg001.allen:2.349#γνώμεναι εἴ τε ψεῦδος ὑπόσχεσις εἴ τε καὶ οὐκί .
urn:cts:greekLit:tlg0012.tlg001.allen:2.350#φημὶ γὰρ οὖν κατανεῦσαι ὑπερμενέα Κρονίωνα
urn:cts:greekLit:tlg0012.tlg001.allen:2.351#ἤματι τῷ ὅτε νηυσὶν ἐν ὠκυπόροισιν ἔβαινον
urn:cts:greekLit:tlg0012.tlg001.allen:2.352#Ἀργεῖοι Τρώεσσι φόνον καὶ κῆρα φέροντες
urn:cts:greekLit:tlg0012.tlg001.allen:2.353#ἀστράπτων ἐπιδέξιʼ ἐναίσιμα σήματα φαίνων .
urn:cts:greekLit:tlg0012.tlg001.allen:2.354#τὼ μή τις πρὶν ἐπειγέσθω οἶκον δὲ νέεσθαι
urn:cts:greekLit:tlg0012.tlg001.allen:2.355#πρίν τινα πὰρ Τρώων ἀλόχῳ κατακοιμηθῆναι ,
urn:cts:greekLit:tlg0012.tlg001.allen:2.356#τίσασθαι δʼ Ἑλένης ὁρμήματά τε στοναχάς τε .
urn:cts:greekLit:tlg0012.tlg001.allen:2.357#εἰ δέ τις ἐκπάγλως ἐθέλει οἶκον δὲ νέεσθαι
urn:cts:greekLit:tlg0012.tlg001.allen:2.358#ἁπτέσθω ἧς νηὸς ἐϋσσέλμοιο μελαίνης ,
urn:cts:greekLit:tlg0012.tlg001.allen:2.359#ὄφρα πρόσθʼ ἄλλων θάνατον καὶ πότμον ἐπίσπῃ .
urn:cts:greekLit:tlg0012.tlg001.allen:2.360#ἀλλὰ ἄναξ αὐτός τʼ εὖ μήδεο πείθεό τʼ ἄλλῳ ·
urn:cts:greekLit:tlg0012.tlg001.allen:2.361#οὔ τοι ἀπόβλητον ἔπος ἔσσεται ὅττί κεν εἴπω ·
urn:cts:greekLit:tlg0012.tlg001.allen:2.362#κρῖνʼ ἄνδρας κατὰ φῦλα κατὰ φρήτρας Ἀγάμεμνον ,
urn:cts:greekLit:tlg0012.tlg001.allen:2.363#ὡς φρήτρη φρήτρηφιν ἀρήγῃ , φῦλα δὲ φύλοις .
urn:cts:greekLit:tlg0012.tlg001.allen:2.364#εἰ δέ κεν ὣς ἕρξῃς καί τοι πείθωνται Ἀχαιοί ,
urn:cts:greekLit:tlg0012.tlg001.allen:2.365#γνώσῃ ἔπειθʼ ὅς θʼ ἡγεμόνων κακὸς ὅς τέ νυ λαῶν
urn:cts:greekLit:tlg0012.tlg001.allen:2.366#ἠδʼ ὅς κʼ ἐσθλὸς ἔῃσι · κατὰ σφέας γὰρ μαχέονται .
urn:cts:greekLit:tlg0012.tlg001.allen:2.367#γνώσεαι δʼ εἰ καὶ θεσπεσίῃ πόλιν οὐκ ἀλαπάξεις ,
urn:cts:greekLit:tlg0012.tlg001.allen:2.368#ἦ ἀνδρῶν κακότητι καὶ ἀφραδίῃ πολέμοιο .
urn:cts:greekLit:tlg0012.tlg001.allen:2.369#τὸν δʼ ἀπαμειβόμενος προσέφη κρείων Ἀγαμέμνων ·
urn:cts:greekLit:tlg0012.tlg001.allen:2.370#ἦ μὰν αὖτʼ ἀγορῇ νικᾷς γέρον υἷας Ἀχαιῶν .
urn:cts:greekLit:tlg0012.tlg001.allen:2.371#αἲ γὰρ Ζεῦ τε πάτερ καὶ Ἀθηναίη καὶ Ἄπολλον
urn:cts:greekLit:tlg0012.tlg001.allen:2.372#τοιοῦτοι δέκα μοι συμφράδμονες εἶεν Ἀχαιῶν ·
urn:cts:greekLit:tlg0012.tlg001.allen:2.373#τώ κε τάχʼ ἠμύσειε πόλις Πριάμοιο ἄνακτος
urn:cts:greekLit:tlg0012.tlg001.allen:2.374#χερσὶν ὑφʼ ἡμετέρῃσιν ἁλοῦσά τε περθομένη τε .
urn:cts:greekLit:tlg0012.tlg001.allen:2.375#ἀλλά μοι αἰγίοχος Κρονίδης Ζεὺς ἄλγεʼ ἔδωκεν ,
urn:cts:greekLit:tlg0012.tlg001.allen:2.376#ὅς με μετʼ ἀπρήκτους ἔριδας καὶ νείκεα βάλλει .
urn:cts:greekLit:tlg0012.tlg001.allen:2.377#καὶ γὰρ ἐγὼν Ἀχιλεύς τε μαχεσσάμεθʼ εἵνεκα κούρης
urn:cts:greekLit:tlg0012.tlg001.allen:2.378#ἀντιβίοις ἐπέεσσιν , ἐγὼ δʼ ἦρχον χαλεπαίνων ·
urn:cts:greekLit:tlg0012.tlg001.allen:2.379#εἰ δέ ποτʼ ἔς γε μίαν βουλεύσομεν , οὐκέτʼ ἔπειτα
urn:cts:greekLit:tlg0012.tlg001.allen:2.380#Τρωσὶν ἀνάβλησις κακοῦ ἔσσεται οὐδʼ ἠβαιόν .
urn:cts:greekLit:tlg0012.tlg001.allen:2.381#νῦν δʼ ἔρχεσθʼ ἐπὶ δεῖπνον ἵνα ξυνάγωμεν Ἄρηα .
urn:cts:greekLit:tlg0012.tlg001.allen:2.382#εὖ μέν τις δόρυ θηξάσθω , εὖ δʼ ἀσπίδα θέσθω ,
urn:cts:greekLit:tlg0012.tlg001.allen:2.383#εὖ δέ τις ἵπποισιν δεῖπνον δότω ὠκυπόδεσσιν ,
urn:cts:greekLit:tlg0012.tlg001.allen:2.384#εὖ δέ τις ἅρματος ἀμφὶς ἰδὼν πολέμοιο μεδέσθω ,
urn:cts:greekLit:tlg0012.tlg001.allen:2.385#ὥς κε πανημέριοι στυγερῷ κρινώμεθʼ Ἄρηϊ .
urn:cts:greekLit:tlg0012.tlg001.allen:2.386#οὐ γὰρ παυσωλή γε μετέσσεται οὐδʼ ἠβαιὸν
urn:cts:greekLit:tlg0012.tlg001.allen:2.387#εἰ μὴ νὺξ ἐλθοῦσα διακρινέει μένος ἀνδρῶν .
urn:cts:greekLit:tlg0012.tlg001.allen:2.388#ἱδρώσει μέν τευ τελαμὼν ἀμφὶ στήθεσφιν
urn:cts:greekLit:tlg0012.tlg001.allen:2.389#ἀσπίδος ἀμφιβρότης , περὶ δʼ ἔγχεϊ χεῖρα καμεῖται ·
urn:cts:greekLit:tlg0012.tlg001.allen:2.390#ἱδρώσει δέ τευ ἵππος ἐΰξοον ἅρμα τιταίνων .
urn:cts:greekLit:tlg0012.tlg001.allen:2.391#ὃν δέ κʼ ἐγὼν ἀπάνευθε μάχης ἐθέλοντα νοήσω
urn:cts:greekLit:tlg0012.tlg001.allen:2.392#μιμνάζειν παρὰ νηυσὶ κορωνίσιν , οὔ οἱ ἔπειτα
urn:cts:greekLit:tlg0012.tlg001.allen:2.393#ἄρκιον ἐσσεῖται φυγέειν κύνας ἠδʼ οἰωνούς .
urn:cts:greekLit:tlg0012.tlg001.allen:2.394#ὣς ἔφατʼ , Ἀργεῖοι δὲ μέγʼ ἴαχον ὡς ὅτε κῦμα
urn:cts:greekLit:tlg0012.tlg001.allen:2.395#ἀκτῇ ἐφʼ ὑψηλῇ , ὅτε κινήσῃ Νότος ἐλθών ,
urn:cts:greekLit:tlg0012.tlg001.allen:2.396#προβλῆτι σκοπέλῳ · τὸν δʼ οὔ ποτε κύματα λείπει
urn:cts:greekLit:tlg0012.tlg001.allen:2.397#παντοίων ἀνέμων , ὅτʼ ἂν ἔνθʼ ἢ ἔνθα γένωνται .
urn:cts:greekLit:tlg0012.tlg001.allen:2.398#ἀνστάντες δʼ ὀρέοντο κεδασθέντες κατὰ νῆας ,
urn:cts:greekLit:tlg0012.tlg001.allen:2.399#κάπνισσάν τε κατὰ κλισίας , καὶ δεῖπνον ἕλοντο .
urn:cts:greekLit:tlg0012.tlg001.allen:2.400#ἄλλος δʼ ἄλλῳ ἔρεζε θεῶν αἰειγενετάων
urn:cts:greekLit:tlg0012.tlg001.allen:2.401#εὐχόμενος θάνατόν τε φυγεῖν καὶ μῶλον Ἄρηος .
urn:cts:greekLit:tlg0012.tlg001.allen:2.402#αὐτὰρ ὃ βοῦν ἱέρευσε ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:2.403#πίονα πενταέτηρον ὑπερμενέϊ Κρονίωνι ,
urn:cts:greekLit:tlg0012.tlg001.allen:2.404#κίκλησκεν δὲ γέροντας ἀριστῆας Παναχαιῶν ,
urn:cts:greekLit:tlg0012.tlg001.allen:2.405#Νέστορα μὲν πρώτιστα καὶ Ἰδομενῆα ἄνακτα ,
urn:cts:greekLit:tlg0012.tlg001.allen:2.406#αὐτὰρ ἔπειτʼ Αἴαντε δύω καὶ Τυδέος υἱόν ,
urn:cts:greekLit:tlg0012.tlg001.allen:2.407#ἕκτον δʼ αὖτʼ Ὀδυσῆα Διὶ μῆτιν ἀτάλαντον .
urn:cts:greekLit:tlg0012.tlg001.allen:2.408#αὐτόματος δέ οἱ ἦλθε βοὴν ἀγαθὸς Μενέλαος ·
urn:cts:greekLit:tlg0012.tlg001.allen:2.409#ᾔδεε γὰρ κατὰ θυμὸν ἀδελφεὸν ὡς ἐπονεῖτο .
urn:cts:greekLit:tlg0012.tlg001.allen:2.410#βοῦν δὲ περιστήσαντο καὶ οὐλοχύτας ἀνέλοντο ·
urn:cts:greekLit:tlg0012.tlg001.allen:2.411#τοῖσιν δʼ εὐχόμενος μετέφη κρείων Ἀγαμέμνων ·
urn:cts:greekLit:tlg0012.tlg001.allen:2.412#Ζεῦ κύδιστε μέγιστε κελαινεφὲς αἰθέρι ναίων
urn:cts:greekLit:tlg0012.tlg001.allen:2.413#μὴ πρὶν ἐπʼ ἠέλιον δῦναι καὶ ἐπὶ κνέφας ἐλθεῖν
urn:cts:greekLit:tlg0012.tlg001.allen:2.414#πρίν με κατὰ πρηνὲς βαλέειν Πριάμοιο μέλαθρον
urn:cts:greekLit:tlg0012.tlg001.allen:2.415#αἰθαλόεν , πρῆσαι δὲ πυρὸς δηΐοιο θύρετρα ,
urn:cts:greekLit:tlg0012.tlg001.allen:2.416#Ἑκτόρεον δὲ χιτῶνα περὶ στήθεσσι δαΐξαι
urn:cts:greekLit:tlg0012.tlg001.allen:2.417#χαλκῷ ῥωγαλέον · πολέες δʼ ἀμφʼ αὐτὸν ἑταῖροι
urn:cts:greekLit:tlg0012.tlg001.allen:2.418#πρηνέες ἐν κονίῃσιν ὀδὰξ λαζοίατο γαῖαν .
urn:cts:greekLit:tlg0012.tlg001.allen:2.419#ὣς ἔφατʼ , οὐδʼ ἄρα πώ οἱ ἐπεκραίαινε Κρονίων ,
urn:cts:greekLit:tlg0012.tlg001.allen:2.420#ἀλλʼ ὅ γε δέκτο μὲν ἱρά , πόνον δʼ ἀμέγαρτον ὄφελλεν .
urn:cts:greekLit:tlg0012.tlg001.allen:2.421#αὐτὰρ ἐπεί ῥʼ εὔξαντο καὶ οὐλοχύτας προβάλοντο ,
urn:cts:greekLit:tlg0012.tlg001.allen:2.422#αὐέρυσαν μὲν πρῶτα καὶ ἔσφαξαν καὶ ἔδειραν ,
urn:cts:greekLit:tlg0012.tlg001.allen:2.423#μηρούς τʼ ἐξέταμον κατά τε κνίσῃ ἐκάλυψαν
urn:cts:greekLit:tlg0012.tlg001.allen:2.424#δίπτυχα ποιήσαντες , ἐπʼ αὐτῶν δʼ ὠμοθέτησαν .
urn:cts:greekLit:tlg0012.tlg001.allen:2.425#καὶ τὰ μὲν ἂρ σχίζῃσιν ἀφύλλοισιν κατέκαιον ,
urn:cts:greekLit:tlg0012.tlg001.allen:2.426#σπλάγχνα δʼ ἄρʼ ἀμπείραντες ὑπείρεχον Ἡφαίστοιο .
urn:cts:greekLit:tlg0012.tlg001.allen:2.427#αὐτὰρ ἐπεὶ κατὰ μῆρε κάη καὶ σπλάγχνα πάσαντο ,
urn:cts:greekLit:tlg0012.tlg001.allen:2.428#μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν ,
urn:cts:greekLit:tlg0012.tlg001.allen:2.429#ὤπτησάν τε περιφραδέως , ἐρύσαντό τε πάντα .
urn:cts:greekLit:tlg0012.tlg001.allen:2.430#αὐτὰρ ἐπεὶ παύσαντο πόνου τετύκοντό τε δαῖτα
urn:cts:greekLit:tlg0012.tlg001.allen:2.431#δαίνυντʼ , οὐδέ τι θυμὸς ἐδεύετο δαιτὸς ἐΐσης .
urn:cts:greekLit:tlg0012.tlg001.allen:2.432#αὐτὰρ ἐπεὶ πόσιος καὶ ἐδητύος ἐξ ἔρον ἕντο ,
urn:cts:greekLit:tlg0012.tlg001.allen:2.433#τοῖς ἄρα μύθων ἦρχε Γερήνιος ἱππότα Νέστωρ ·
urn:cts:greekLit:tlg0012.tlg001.allen:2.434#Ἀτρεΐδη κύδιστε ἄναξ ἀνδρῶν Ἀγάμεμνον ,
urn:cts:greekLit:tlg0012.tlg001.allen:2.435#μηκέτι νῦν δήθʼ αὖθι λεγώμεθα , μηδʼ ἔτι δηρὸν
urn:cts:greekLit:tlg0012.tlg001.allen:2.436#ἀμβαλλώμεθα ἔργον ὃ δὴ θεὸς ἐγγυαλίζει .
urn:cts:greekLit:tlg0012.tlg001.allen:2.437#ἀλλʼ ἄγε κήρυκες μὲν Ἀχαιῶν χαλκοχιτώνων
urn:cts:greekLit:tlg0012.tlg001.allen:2.438#λαὸν κηρύσσοντες ἀγειρόντων κατὰ νῆας ,
urn:cts:greekLit:tlg0012.tlg001.allen:2.439#ἡμεῖς δʼ ἀθρόοι ὧδε κατὰ στρατὸν εὐρὺν Ἀχαιῶν
urn:cts:greekLit:tlg0012.tlg001.allen:2.440#ἴομεν ὄφρα κε θᾶσσον ἐγείρομεν ὀξὺν Ἄρηα .
urn:cts:greekLit:tlg0012.tlg001.allen:2.441#ὣς ἔφατʼ , οὐδʼ ἀπίθησεν ἄναξ ἀνδρῶν Ἀγαμέμνων .
urn:cts:greekLit:tlg0012.tlg001.allen:2.442#αὐτίκα κηρύκεσσι λιγυφθόγγοισι κέλευσε
urn:cts:greekLit:tlg0012.tlg001.allen:2.443#κηρύσσειν πόλεμον δὲ κάρη κομόωντας Ἀχαιούς ·
urn:cts:greekLit:tlg0012.tlg001.allen:2.444#οἳ μὲν ἐκήρυσσον , τοὶ δʼ ἠγείροντο μάλʼ ὦκα .
urn:cts:greekLit:tlg0012.tlg001.allen:2.445#οἳ δʼ ἀμφʼ Ἀτρεΐωνα διοτρεφέες βασιλῆες
urn:cts:greekLit:tlg0012.tlg001.allen:2.446#θῦνον κρίνοντες , μετὰ δὲ γλαυκῶπις Ἀθήνη
urn:cts:greekLit:tlg0012.tlg001.allen:2.447#αἰγίδʼ ἔχουσʼ ἐρίτιμον ἀγήρων ἀθανάτην τε ,
urn:cts:greekLit:tlg0012.tlg001.allen:2.448#τῆς ἑκατὸν θύσανοι παγχρύσεοι ἠερέθονται ,
urn:cts:greekLit:tlg0012.tlg001.allen:2.449#πάντες ἐϋπλεκέες , ἑκατόμβοιος δὲ ἕκαστος ·
urn:cts:greekLit:tlg0012.tlg001.allen:2.450#σὺν τῇ παιφάσσουσα διέσσυτο λαὸν Ἀχαιῶν
urn:cts:greekLit:tlg0012.tlg001.allen:2.451#ὀτρύνουσʼ ἰέναι · ἐν δὲ σθένος ὦρσεν ἑκάστῳ
urn:cts:greekLit:tlg0012.tlg001.allen:2.452#καρδίῃ ἄλληκτον πολεμίζειν ἠδὲ μάχεσθαι .
urn:cts:greekLit:tlg0012.tlg001.allen:2.453#τοῖσι δʼ ἄφαρ πόλεμος γλυκίων γένετʼ ἠὲ νέεσθαι
urn:cts:greekLit:tlg0012.tlg001.allen:2.454#ἐν νηυσὶ γλαφυρῇσι φίλην ἐς πατρίδα γαῖαν .
urn:cts:greekLit:tlg0012.tlg001.allen:2.455#ἠΰτε πῦρ ἀΐδηλον ἐπιφλέγει ἄσπετον ὕλην
urn:cts:greekLit:tlg0012.tlg001.allen:2.456#οὔρεος ἐν κορυφῇς , ἕκαθεν δέ τε φαίνεται αὐγή ,
urn:cts:greekLit:tlg0012.tlg001.allen:2.457#ὣς τῶν ἐρχομένων ἀπὸ χαλκοῦ θεσπεσίοιο
urn:cts:greekLit:tlg0012.tlg001.allen:2.458#αἴγλη παμφανόωσα διʼ αἰθέρος οὐρανὸν ἷκε .
urn:cts:greekLit:tlg0012.tlg001.allen:2.459#τῶν δʼ ὥς τʼ ὀρνίθων πετεηνῶν ἔθνεα πολλὰ
urn:cts:greekLit:tlg0012.tlg001.allen:2.460#χηνῶν ἢ γεράνων ἢ κύκνων δουλιχοδείρων
urn:cts:greekLit:tlg0012.tlg001.allen:2.461#Ἀσίω ἐν λειμῶνι Καϋστρίου ἀμφὶ ῥέεθρα
urn:cts:greekLit:tlg0012.tlg001.allen:2.462#ἔνθα καὶ ἔνθα ποτῶνται ἀγαλλόμενα πτερύγεσσι
urn:cts:greekLit:tlg0012.tlg001.allen:2.463#κλαγγηδὸν προκαθιζόντων , σμαραγεῖ δέ τε λειμών ,
urn:cts:greekLit:tlg0012.tlg001.allen:2.464#ὣς τῶν ἔθνεα πολλὰ νεῶν ἄπο καὶ κλισιάων
urn:cts:greekLit:tlg0012.tlg001.allen:2.465#ἐς πεδίον προχέοντο Σκαμάνδριον · αὐτὰρ ὑπὸ χθὼν
urn:cts:greekLit:tlg0012.tlg001.allen:2.466#σμερδαλέον κονάβιζε ποδῶν αὐτῶν τε καὶ ἵππων .
urn:cts:greekLit:tlg0012.tlg001.allen:2.467#ἔσταν δʼ ἐν λειμῶνι Σκαμανδρίῳ ἀνθεμόεντι
urn:cts:greekLit:tlg0012.tlg001.allen:2.468#μυρίοι , ὅσσά τε φύλλα καὶ ἄνθεα γίγνεται ὥρῃ .
urn:cts:greekLit:tlg0012.tlg001.allen:2.469#ἠΰτε μυιάων ἁδινάων ἔθνεα πολλὰ
urn:cts:greekLit:tlg0012.tlg001.allen:2.470#αἵ τε κατὰ σταθμὸν ποιμνήϊον ἠλάσκουσιν
urn:cts:greekLit:tlg0012.tlg001.allen:2.471#ὥρῃ ἐν εἰαρινῇ ὅτε τε γλάγος ἄγγεα δεύει ,
urn:cts:greekLit:tlg0012.tlg001.allen:2.472#τόσσοι ἐπὶ Τρώεσσι κάρη κομόωντες Ἀχαιοὶ
urn:cts:greekLit:tlg0012.tlg001.allen:2.473#ἐν πεδίῳ ἵσταντο διαρραῖσαι μεμαῶτες .
urn:cts:greekLit:tlg0012.tlg001.allen:2.474#τοὺς δʼ ὥς τʼ αἰπόλια πλατέʼ αἰγῶν αἰπόλοι ἄνδρες
urn:cts:greekLit:tlg0012.tlg001.allen:2.475#ῥεῖα διακρίνωσιν ἐπεί κε νομῷ μιγέωσιν ,
urn:cts:greekLit:tlg0012.tlg001.allen:2.476#ὣς τοὺς ἡγεμόνες διεκόσμεον ἔνθα καὶ ἔνθα
urn:cts:greekLit:tlg0012.tlg001.allen:2.477#ὑσμίνην δʼ ἰέναι , μετὰ δὲ κρείων Ἀγαμέμνων
urn:cts:greekLit:tlg0012.tlg001.allen:2.478#ὄμματα καὶ κεφαλὴν ἴκελος Διὶ τερπικεραύνῳ ,
urn:cts:greekLit:tlg0012.tlg001.allen:2.479#Ἄρεϊ δὲ ζώνην , στέρνον δὲ Ποσειδάωνι .
urn:cts:greekLit:tlg0012.tlg001.allen:2.480#ἠΰτε βοῦς ἀγέληφι μέγʼ ἔξοχος ἔπλετο πάντων
urn:cts:greekLit:tlg0012.tlg001.allen:2.481#ταῦρος · ὃ γάρ τε βόεσσι μεταπρέπει ἀγρομένῃσι ·
urn:cts:greekLit:tlg0012.tlg001.allen:2.482#τοῖον ἄρʼ Ἀτρεΐδην θῆκε Ζεὺς ἤματι κείνῳ
urn:cts:greekLit:tlg0012.tlg001.allen:2.483#ἐκπρεπέʼ ἐν πολλοῖσι καὶ ἔξοχον ἡρώεσσιν .
urn:cts:greekLit:tlg0012.tlg001.allen:2.484#ἔσπετε νῦν μοι Μοῦσαι Ὀλύμπια δώματʼ ἔχουσαι ·
urn:cts:greekLit:tlg0012.tlg001.allen:2.485#ὑμεῖς γὰρ θεαί ἐστε πάρεστέ τε ἴστέ τε πάντα ,
urn:cts:greekLit:tlg0012.tlg001.allen:2.486#ἡμεῖς δὲ κλέος οἶον ἀκούομεν οὐδέ τι ἴδμεν ·
urn:cts:greekLit:tlg0012.tlg001.allen:2.487#οἵ τινες ἡγεμόνες Δαναῶν καὶ κοίρανοι ἦσαν ·
urn:cts:greekLit:tlg0012.tlg001.allen:2.488#πληθὺν δʼ οὐκ ἂν ἐγὼ μυθήσομαι οὐδʼ ὀνομήνω ,
urn:cts:greekLit:tlg0012.tlg001.allen:2.489#οὐδʼ εἴ μοι δέκα μὲν γλῶσσαι , δέκα δὲ στόματʼ εἶεν ,
urn:cts:greekLit:tlg0012.tlg001.allen:2.490#φωνὴ δʼ ἄρρηκτος , χάλκεον δέ μοι ἦτορ ἐνείη ,
urn:cts:greekLit:tlg0012.tlg001.allen:2.491#εἰ μὴ Ὀλυμπιάδες Μοῦσαι Διὸς αἰγιόχοιο
urn:cts:greekLit:tlg0012.tlg001.allen:2.492#θυγατέρες μνησαίαθʼ ὅσοι ὑπὸ Ἴλιον ἦλθον ·
urn:cts:greekLit:tlg0012.tlg001.allen:2.493#ἀρχοὺς αὖ νηῶν ἐρέω νῆάς τε προπάσας .
urn:cts:greekLit:tlg0012.tlg001.allen:2.494#Βοιωτῶν μὲν Πηνέλεως καὶ Λήϊτος ἦρχον
urn:cts:greekLit:tlg0012.tlg001.allen:2.495#Ἀρκεσίλαός τε Προθοήνωρ τε Κλονίος τε ,
urn:cts:greekLit:tlg0012.tlg001.allen:2.496#οἵ θʼ Ὑρίην ἐνέμοντο καὶ Αὐλίδα πετρήεσσαν
urn:cts:greekLit:tlg0012.tlg001.allen:2.497#Σχοῖνόν τε Σκῶλόν τε πολύκνημόν τʼ Ἐτεωνόν ,
urn:cts:greekLit:tlg0012.tlg001.allen:2.498#Θέσπειαν Γραῖάν τε καὶ εὐρύχορον Μυκαλησσόν ,
urn:cts:greekLit:tlg0012.tlg001.allen:2.499#οἵ τʼ ἀμφʼ Ἅρμʼ ἐνέμοντο καὶ Εἰλέσιον καὶ Ἐρυθράς ,
urn:cts:greekLit:tlg0012.tlg001.allen:2.500#οἵ τʼ Ἐλεῶνʼ εἶχον ἠδʼ Ὕλην καὶ Πετεῶνα ,
urn:cts:greekLit:tlg0012.tlg001.allen:2.501#Ὠκαλέην Μεδεῶνά τʼ ἐϋκτίμενον πτολίεθρον ,
urn:cts:greekLit:tlg0012.tlg001.allen:2.502#Κώπας Εὔτρησίν τε πολυτρήρωνά τε Θίσβην ,
urn:cts:greekLit:tlg0012.tlg001.allen:2.503#οἵ τε Κορώνειαν καὶ ποιήενθʼ Ἁλίαρτον ,
urn:cts:greekLit:tlg0012.tlg001.allen:2.504#οἵ τε Πλάταιαν ἔχον ἠδʼ οἳ Γλισᾶντʼ ἐνέμοντο ,
urn:cts:greekLit:tlg0012.tlg001.allen:2.505#οἵ θʼ Ὑποθήβας εἶχον ἐϋκτίμενον πτολίεθρον ,
urn:cts:greekLit:tlg0012.tlg001.allen:2.506#Ὀγχηστόν θʼ ἱερὸν Ποσιδήϊον ἀγλαὸν ἄλσος ,
urn:cts:greekLit:tlg0012.tlg001.allen:2.507#οἵ τε πολυστάφυλον Ἄρνην ἔχον , οἵ τε Μίδειαν
urn:cts:greekLit:tlg0012.tlg001.allen:2.508#Νῖσάν τε ζαθέην Ἀνθηδόνα τʼ ἐσχατόωσαν ·
urn:cts:greekLit:tlg0012.tlg001.allen:2.509#τῶν μὲν πεντήκοντα νέες κίον , ἐν δὲ ἑκάστῃ
urn:cts:greekLit:tlg0012.tlg001.allen:2.510#κοῦροι Βοιωτῶν ἑκατὸν καὶ εἴκοσι βαῖνον .
urn:cts:greekLit:tlg0012.tlg001.allen:2.511#οἳ δʼ Ἀσπληδόνα ναῖον ἰδʼ Ὀρχομενὸν Μινύειον ,
urn:cts:greekLit:tlg0012.tlg001.allen:2.512#τῶν ἦρχʼ Ἀσκάλαφος καὶ Ἰάλμενος υἷες Ἄρηος
urn:cts:greekLit:tlg0012.tlg001.allen:2.513#οὓς τέκεν Ἀστυόχη δόμῳ Ἄκτορος Ἀζεΐδαο ,
urn:cts:greekLit:tlg0012.tlg001.allen:2.514#παρθένος αἰδοίη ὑπερώϊον εἰσαναβᾶσα
urn:cts:greekLit:tlg0012.tlg001.allen:2.515#Ἄρηϊ κρατερῷ · ὃ δέ οἱ παρελέξατο λάθρῃ ·
urn:cts:greekLit:tlg0012.tlg001.allen:2.516#τοῖς δὲ τριήκοντα γλαφυραὶ νέες ἐστιχόωντο .
urn:cts:greekLit:tlg0012.tlg001.allen:2.517#αὐτὰρ Φωκήων Σχεδίος καὶ Ἐπίστροφος ἦρχον
urn:cts:greekLit:tlg0012.tlg001.allen:2.518#υἷες Ἰφίτου μεγαθύμου Ναυβολίδαο ,
urn:cts:greekLit:tlg0012.tlg001.allen:2.519#οἳ Κυπάρισσον ἔχον Πυθῶνά τε πετρήεσσαν
urn:cts:greekLit:tlg0012.tlg001.allen:2.520#Κρῖσάν τε ζαθέην καὶ Δαυλίδα καὶ Πανοπῆα ,
urn:cts:greekLit:tlg0012.tlg001.allen:2.521#οἵ τʼ Ἀνεμώρειαν καὶ Ὑάμπολιν ἀμφενέμοντο ,
urn:cts:greekLit:tlg0012.tlg001.allen:2.522#οἵ τʼ ἄρα πὰρ ποταμὸν Κηφισὸν δῖον ἔναιον ,
urn:cts:greekLit:tlg0012.tlg001.allen:2.523#οἵ τε Λίλαιαν ἔχον πηγῇς ἔπι Κηφισοῖο ·
urn:cts:greekLit:tlg0012.tlg001.allen:2.524#τοῖς δʼ ἅμα τεσσαράκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.525#οἳ μὲν Φωκήων στίχας ἵστασαν ἀμφιέποντες ,
urn:cts:greekLit:tlg0012.tlg001.allen:2.526#Βοιωτῶν δʼ ἔμπλην ἐπʼ ἀριστερὰ θωρήσσοντο .
urn:cts:greekLit:tlg0012.tlg001.allen:2.527#Λοκρῶν δʼ ἡγεμόνευεν Ὀϊλῆος ταχὺς Αἴας
urn:cts:greekLit:tlg0012.tlg001.allen:2.528#μείων , οὔ τι τόσος γε ὅσος Τελαμώνιος Αἴας
urn:cts:greekLit:tlg0012.tlg001.allen:2.529#ἀλλὰ πολὺ μείων · ὀλίγος μὲν ἔην λινοθώρηξ ,
urn:cts:greekLit:tlg0012.tlg001.allen:2.530#ἐγχείῃ δʼ ἐκέκαστο Πανέλληνας καὶ Ἀχαιούς ·
urn:cts:greekLit:tlg0012.tlg001.allen:2.531#οἳ Κῦνόν τʼ ἐνέμοντʼ Ὀπόεντά τε Καλλίαρόν τε
urn:cts:greekLit:tlg0012.tlg001.allen:2.532#Βῆσσάν τε Σκάρφην τε καὶ Αὐγειὰς ἐρατεινὰς
urn:cts:greekLit:tlg0012.tlg001.allen:2.533#Τάρφην τε Θρόνιον τε Βοαγρίου ἀμφὶ ῥέεθρα ·
urn:cts:greekLit:tlg0012.tlg001.allen:2.534#τῷ δʼ ἅμα τεσσαράκοντα μέλαιναι νῆες ἕποντο
urn:cts:greekLit:tlg0012.tlg001.allen:2.535#Λοκρῶν , οἳ ναίουσι πέρην ἱερῆς Εὐβοίης .
urn:cts:greekLit:tlg0012.tlg001.allen:2.536#οἳ δʼ Εὔβοιαν ἔχον μένεα πνείοντες Ἄβαντες
urn:cts:greekLit:tlg0012.tlg001.allen:2.537#Χαλκίδα τʼ Εἰρέτριάν τε πολυστάφυλόν θʼ Ἱστίαιαν
urn:cts:greekLit:tlg0012.tlg001.allen:2.538#Κήρινθόν τʼ ἔφαλον Δίου τʼ αἰπὺ πτολίεθρον ,
urn:cts:greekLit:tlg0012.tlg001.allen:2.539#οἵ τε Κάρυστον ἔχον ἠδʼ οἳ Στύρα ναιετάασκον ,
urn:cts:greekLit:tlg0012.tlg001.allen:2.540#τῶν αὖθʼ ἡγεμόνευʼ Ἐλεφήνωρ ὄζος Ἄρηος
urn:cts:greekLit:tlg0012.tlg001.allen:2.541#Χαλκωδοντιάδης μεγαθύμων ἀρχὸς Ἀβάντων .
urn:cts:greekLit:tlg0012.tlg001.allen:2.542#τῷ δʼ ἅμʼ Ἄβαντες ἕποντο θοοὶ ὄπιθεν κομόωντες
urn:cts:greekLit:tlg0012.tlg001.allen:2.543#αἰχμηταὶ μεμαῶτες ὀρεκτῇσιν μελίῃσι
urn:cts:greekLit:tlg0012.tlg001.allen:2.544#θώρηκας ῥήξειν δηΐων ἀμφὶ στήθεσσι ·
urn:cts:greekLit:tlg0012.tlg001.allen:2.545#τῷ δʼ ἅμα τεσσαράκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.546#οἳ δʼ ἄρʼ Ἀθήνας εἶχον ἐϋκτίμενον πτολίεθρον
urn:cts:greekLit:tlg0012.tlg001.allen:2.547#δῆμον Ἐρεχθῆος μεγαλήτορος , ὅν ποτʼ Ἀθήνη
urn:cts:greekLit:tlg0012.tlg001.allen:2.548#θρέψε Διὸς θυγάτηρ , τέκε δὲ ζείδωρος ἄρουρα ,
urn:cts:greekLit:tlg0012.tlg001.allen:2.549#κὰδ δʼ ἐν Ἀθήνῃς εἷσεν ἑῷ ἐν πίονι νηῷ ·
urn:cts:greekLit:tlg0012.tlg001.allen:2.550#ἔνθα δέ μιν ταύροισι καὶ ἀρνειοῖς ἱλάονται
urn:cts:greekLit:tlg0012.tlg001.allen:2.551#κοῦροι Ἀθηναίων περιτελλομένων ἐνιαυτῶν ·
urn:cts:greekLit:tlg0012.tlg001.allen:2.552#τῶν αὖθʼ ἡγεμόνευʼ υἱὸς Πετεῶο Μενεσθεύς .
urn:cts:greekLit:tlg0012.tlg001.allen:2.553#τῷ δʼ οὔ πώ τις ὁμοῖος ἐπιχθόνιος γένετʼ ἀνὴρ
urn:cts:greekLit:tlg0012.tlg001.allen:2.554#κοσμῆσαι ἵππους τε καὶ ἀνέρας ἀσπιδιώτας ·
urn:cts:greekLit:tlg0012.tlg001.allen:2.555#Νέστωρ οἶος ἔριζεν · ὃ γὰρ προγενέστερος ἦεν ·
urn:cts:greekLit:tlg0012.tlg001.allen:2.556#τῷ δʼ ἅμα πεντήκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.557#Αἴας δʼ ἐκ Σαλαμῖνος ἄγεν δυοκαίδεκα νῆας ,
urn:cts:greekLit:tlg0012.tlg001.allen:2.558#στῆσε δʼ ἄγων ἵνʼ Ἀθηναίων ἵσταντο φάλαγγες .
urn:cts:greekLit:tlg0012.tlg001.allen:2.559#οἳ δʼ Ἄργός τʼ εἶχον Τίρυνθά τε τειχιόεσσαν
urn:cts:greekLit:tlg0012.tlg001.allen:2.560#Ἑρμιόνην Ἀσίνην τε , βαθὺν κατὰ κόλπον ἐχούσας ,
urn:cts:greekLit:tlg0012.tlg001.allen:2.561#Τροιζῆνʼ Ἠϊόνας τε καὶ ἀμπελόεντʼ Ἐπίδαυρον ,
urn:cts:greekLit:tlg0012.tlg001.allen:2.562#οἵ τʼ ἔχον Αἴγιναν Μάσητά τε κοῦροι Ἀχαιῶν ,
urn:cts:greekLit:tlg0012.tlg001.allen:2.563#τῶν αὖθʼ ἡγεμόνευε βοὴν ἀγαθὸς Διομήδης
urn:cts:greekLit:tlg0012.tlg001.allen:2.564#καὶ Σθένελος , Καπανῆος ἀγακλειτοῦ φίλος υἱός ·
urn:cts:greekLit:tlg0012.tlg001.allen:2.565#τοῖσι δʼ ἅμʼ Εὐρύαλος τρίτατος κίεν ἰσόθεος φὼς
urn:cts:greekLit:tlg0012.tlg001.allen:2.566#Μηκιστέος υἱὸς Ταλαϊονίδαο ἄνακτος ·
urn:cts:greekLit:tlg0012.tlg001.allen:2.567#συμπάντων δʼ ἡγεῖτο βοὴν ἀγαθὸς Διομήδης ·
urn:cts:greekLit:tlg0012.tlg001.allen:2.568#τοῖσι δʼ ἅμʼ ὀγδώκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.569#οἳ δὲ Μυκήνας εἶχον ἐϋκτίμενον πτολίεθρον
urn:cts:greekLit:tlg0012.tlg001.allen:2.570#ἀφνειόν τε Κόρινθον ἐϋκτιμένας τε Κλεωνάς ,
urn:cts:greekLit:tlg0012.tlg001.allen:2.571#Ὀρνειάς τʼ ἐνέμοντο Ἀραιθυρέην τʼ ἐρατεινὴν
urn:cts:greekLit:tlg0012.tlg001.allen:2.572#καὶ Σικυῶνʼ , ὅθʼ ἄρʼ Ἄδρηστος πρῶτʼ ἐμβασίλευεν ,
urn:cts:greekLit:tlg0012.tlg001.allen:2.573#οἵ θʼ Ὑπερησίην τε καὶ αἰπεινὴν Γονόεσσαν
urn:cts:greekLit:tlg0012.tlg001.allen:2.574#Πελλήνην τʼ εἶχον ἠδʼ Αἴγιον ἀμφενέμοντο
urn:cts:greekLit:tlg0012.tlg001.allen:2.575#Αἰγιαλόν τʼ ἀνὰ πάντα καὶ ἀμφʼ Ἑλίκην εὐρεῖαν ,
urn:cts:greekLit:tlg0012.tlg001.allen:2.576#τῶν ἑκατὸν νηῶν ἦρχε κρείων Ἀγαμέμνων
urn:cts:greekLit:tlg0012.tlg001.allen:2.577#Ἀτρεΐδης · ἅμα τῷ γε πολὺ πλεῖστοι καὶ ἄριστοι
urn:cts:greekLit:tlg0012.tlg001.allen:2.578#λαοὶ ἕποντʼ · ἐν δʼ αὐτὸς ἐδύσετο νώροπα χαλκὸν
urn:cts:greekLit:tlg0012.tlg001.allen:2.579#κυδιόων , πᾶσιν δὲ μετέπρεπεν ἡρώεσσιν
urn:cts:greekLit:tlg0012.tlg001.allen:2.580#οὕνεκʼ ἄριστος ἔην πολὺ δὲ πλείστους ἄγε λαούς .
urn:cts:greekLit:tlg0012.tlg001.allen:2.581#οἳ δʼ εἶχον κοίλην Λακεδαίμονα κητώεσσαν ,
urn:cts:greekLit:tlg0012.tlg001.allen:2.582#Φᾶρίν τε Σπάρτην τε πολυτρήρωνά τε Μέσσην ,
urn:cts:greekLit:tlg0012.tlg001.allen:2.583#Βρυσειάς τʼ ἐνέμοντο καὶ Αὐγειὰς ἐρατεινάς ,
urn:cts:greekLit:tlg0012.tlg001.allen:2.584#οἵ τʼ ἄρʼ Ἀμύκλας εἶχον Ἕλος τʼ ἔφαλον πτολίεθρον ,
urn:cts:greekLit:tlg0012.tlg001.allen:2.585#οἵ τε Λάαν εἶχον ἠδʼ Οἴτυλον ἀμφενέμοντο ,
urn:cts:greekLit:tlg0012.tlg001.allen:2.586#τῶν οἱ ἀδελφεὸς ἦρχε βοὴν ἀγαθὸς Μενέλαος
urn:cts:greekLit:tlg0012.tlg001.allen:2.587#ἑξήκοντα νεῶν · ἀπάτερθε δὲ θωρήσσοντο ·
urn:cts:greekLit:tlg0012.tlg001.allen:2.588#ἐν δʼ αὐτὸς κίεν ᾗσι προθυμίῃσι πεποιθὼς
urn:cts:greekLit:tlg0012.tlg001.allen:2.589#ὀτρύνων πόλεμον δέ · μάλιστα δὲ ἵετο θυμῷ
urn:cts:greekLit:tlg0012.tlg001.allen:2.590#τίσασθαι Ἑλένης ὁρμήματά τε στοναχάς τε .
urn:cts:greekLit:tlg0012.tlg001.allen:2.591#οἳ δὲ Πύλον τʼ ἐνέμοντο καὶ Ἀρήνην ἐρατεινὴν
urn:cts:greekLit:tlg0012.tlg001.allen:2.592#καὶ Θρύον Ἀλφειοῖο πόρον καὶ ἐΰκτιτον Αἰπὺ
urn:cts:greekLit:tlg0012.tlg001.allen:2.593#καὶ Κυπαρισσήεντα καὶ Ἀμφιγένειαν ἔναιον
urn:cts:greekLit:tlg0012.tlg001.allen:2.594#καὶ Πτελεὸν καὶ Ἕλος καὶ Δώριον , ἔνθά τε Μοῦσαι
urn:cts:greekLit:tlg0012.tlg001.allen:2.595#ἀντόμεναι Θάμυριν τὸν Θρήϊκα παῦσαν ἀοιδῆς
urn:cts:greekLit:tlg0012.tlg001.allen:2.596#Οἰχαλίηθεν ἰόντα παρʼ Εὐρύτου Οἰχαλιῆος ·
urn:cts:greekLit:tlg0012.tlg001.allen:2.597#στεῦτο γὰρ εὐχόμενος νικησέμεν εἴ περ ἂν αὐταὶ
urn:cts:greekLit:tlg0012.tlg001.allen:2.598#Μοῦσαι ἀείδοιεν κοῦραι Διὸς αἰγιόχοιο ·
urn:cts:greekLit:tlg0012.tlg001.allen:2.599#αἳ δὲ χολωσάμεναι πηρὸν θέσαν , αὐτὰρ ἀοιδὴν
urn:cts:greekLit:tlg0012.tlg001.allen:2.600#θεσπεσίην ἀφέλοντο καὶ ἐκλέλαθον κιθαριστύν ·
urn:cts:greekLit:tlg0012.tlg001.allen:2.601#τῶν αὖθʼ ἡγεμόνευε Γερήνιος ἱππότα Νέστωρ ·
urn:cts:greekLit:tlg0012.tlg001.allen:2.602#τῷ δʼ ἐνενήκοντα γλαφυραὶ νέες ἐστιχόωντο .
urn:cts:greekLit:tlg0012.tlg001.allen:2.603#οἳ δʼ ἔχον Ἀρκαδίην ὑπὸ Κυλλήνης ὄρος αἰπὺ
urn:cts:greekLit:tlg0012.tlg001.allen:2.604#Αἰπύτιον παρὰ τύμβον ἵνʼ ἀνέρες ἀγχιμαχηταί ,
urn:cts:greekLit:tlg0012.tlg001.allen:2.605#οἳ Φενεόν τʼ ἐνέμοντο καὶ Ὀρχομενὸν πολύμηλον
urn:cts:greekLit:tlg0012.tlg001.allen:2.606#Ῥίπην τε Στρατίην τε καὶ ἠνεμόεσσαν Ἐνίσπην
urn:cts:greekLit:tlg0012.tlg001.allen:2.607#καὶ Τεγέην εἶχον καὶ Μαντινέην ἐρατεινὴν
urn:cts:greekLit:tlg0012.tlg001.allen:2.608#Στύμφηλόν τʼ εἶχον καὶ Παρρασίην ἐνέμοντο ,
urn:cts:greekLit:tlg0012.tlg001.allen:2.609#τῶν ἦρχʼ Ἀγκαίοιο πάϊς κρείων Ἀγαπήνωρ
urn:cts:greekLit:tlg0012.tlg001.allen:2.610#ἑξήκοντα νεῶν · πολέες δʼ ἐν νηῒ ἑκάστῃ
urn:cts:greekLit:tlg0012.tlg001.allen:2.611#Ἀρκάδες ἄνδρες ἔβαινον ἐπιστάμενοι πολεμίζειν .
urn:cts:greekLit:tlg0012.tlg001.allen:2.612#αὐτὸς γάρ σφιν δῶκεν ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:2.613#νῆας ἐϋσσέλμους περάαν ἐπὶ οἴνοπα πόντον
urn:cts:greekLit:tlg0012.tlg001.allen:2.614#Ἀτρεΐδης , ἐπεὶ οὔ σφι θαλάσσια ἔργα μεμήλει .
urn:cts:greekLit:tlg0012.tlg001.allen:2.615#οἳ δʼ ἄρα Βουπράσιόν τε καὶ Ἤλιδα δῖαν ἔναιον
urn:cts:greekLit:tlg0012.tlg001.allen:2.616#ὅσσον ἐφʼ Ὑρμίνη καὶ Μύρσινος ἐσχατόωσα
urn:cts:greekLit:tlg0012.tlg001.allen:2.617#πέτρη τʼ Ὠλενίη καὶ Ἀλήσιον ἐντὸς ἐέργει ,
urn:cts:greekLit:tlg0012.tlg001.allen:2.618#τῶν αὖ τέσσαρες ἀρχοὶ ἔσαν , δέκα δʼ ἀνδρὶ ἑκάστῳ
urn:cts:greekLit:tlg0012.tlg001.allen:2.619#νῆες ἕποντο θοαί , πολέες δʼ ἔμβαινον Ἐπειοί .
urn:cts:greekLit:tlg0012.tlg001.allen:2.620#τῶν μὲν ἄρʼ Ἀμφίμαχος καὶ Θάλπιος ἡγησάσθην
urn:cts:greekLit:tlg0012.tlg001.allen:2.621#υἷες ὃ μὲν Κτεάτου , ὃ δʼ ἄρʼ Εὐρύτου , Ἀκτορίωνε ·
urn:cts:greekLit:tlg0012.tlg001.allen:2.622#τῶν δʼ Ἀμαρυγκεΐδης ἦρχε κρατερὸς Διώρης ·
urn:cts:greekLit:tlg0012.tlg001.allen:2.623#τῶν δὲ τετάρτων ἦρχε Πολύξεινος θεοειδὴς
urn:cts:greekLit:tlg0012.tlg001.allen:2.624#υἱὸς Ἀγασθένεος Αὐγηϊάδαο ἄνακτος .
urn:cts:greekLit:tlg0012.tlg001.allen:2.625#οἳ δʼ ἐκ Δουλιχίοιο Ἐχινάων θʼ ἱεράων
urn:cts:greekLit:tlg0012.tlg001.allen:2.626#νήσων , αἳ ναίουσι πέρην ἁλὸς Ἤλιδος ἄντα ,
urn:cts:greekLit:tlg0012.tlg001.allen:2.627#τῶν αὖθʼ ἡγεμόνευε Μέγης ἀτάλαντος Ἄρηϊ
urn:cts:greekLit:tlg0012.tlg001.allen:2.628#Φυλεΐδης , ὃν τίκτε Διῒ φίλος ἱππότα Φυλεύς ,
urn:cts:greekLit:tlg0012.tlg001.allen:2.629#ὅς ποτε Δουλίχιον δʼ ἀπενάσσατο πατρὶ χολωθείς ·
urn:cts:greekLit:tlg0012.tlg001.allen:2.630#τῷ δʼ ἅμα τεσσαράκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.631#αὐτὰρ Ὀδυσσεὺς ἦγε Κεφαλλῆνας μεγαθύμους ,
urn:cts:greekLit:tlg0012.tlg001.allen:2.632#οἵ ῥʼ Ἰθάκην εἶχον καὶ Νήριτον εἰνοσίφυλλον
urn:cts:greekLit:tlg0012.tlg001.allen:2.633#καὶ Κροκύλειʼ ἐνέμοντο καὶ Αἰγίλιπα τρηχεῖαν ,
urn:cts:greekLit:tlg0012.tlg001.allen:2.634#οἵ τε Ζάκυνθον ἔχον ἠδʼ οἳ Σάμον ἀμφενέμοντο ,
urn:cts:greekLit:tlg0012.tlg001.allen:2.635#οἵ τʼ ἤπειρον ἔχον ἠδʼ ἀντιπέραιʼ ἐνέμοντο ·
urn:cts:greekLit:tlg0012.tlg001.allen:2.636#τῶν μὲν Ὀδυσσεὺς ἦρχε Διὶ μῆτιν ἀτάλαντος ·
urn:cts:greekLit:tlg0012.tlg001.allen:2.637#τῷ δʼ ἅμα νῆες ἕποντο δυώδεκα μιλτοπάρῃοι .
urn:cts:greekLit:tlg0012.tlg001.allen:2.638#Αἰτωλῶν δʼ ἡγεῖτο Θόας Ἀνδραίμονος υἱός ,
urn:cts:greekLit:tlg0012.tlg001.allen:2.639#οἳ Πλευρῶνʼ ἐνέμοντο καὶ Ὤλενον ἠδὲ Πυλήνην
urn:cts:greekLit:tlg0012.tlg001.allen:2.640#Χαλκίδα τʼ ἀγχίαλον Καλυδῶνά τε πετρήεσσαν ·
urn:cts:greekLit:tlg0012.tlg001.allen:2.641#οὐ γὰρ ἔτʼ Οἰνῆος μεγαλήτορος υἱέες ἦσαν ,
urn:cts:greekLit:tlg0012.tlg001.allen:2.642#οὐδʼ ἄρʼ ἔτʼ αὐτὸς ἔην , θάνε δὲ ξανθὸς Μελέαγρος ·
urn:cts:greekLit:tlg0012.tlg001.allen:2.643#τῷ δʼ ἐπὶ πάντʼ ἐτέταλτο ἀνασσέμεν Αἰτωλοῖσι ·
urn:cts:greekLit:tlg0012.tlg001.allen:2.644#τῷ δʼ ἅμα τεσσαράκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.645#Κρητῶν δʼ Ἰδομενεὺς δουρὶ κλυτὸς ἡγεμόνευεν ,
urn:cts:greekLit:tlg0012.tlg001.allen:2.646#οἳ Κνωσόν τʼ εἶχον Γόρτυνά τε τειχιόεσσαν ,
urn:cts:greekLit:tlg0012.tlg001.allen:2.647#Λύκτον Μίλητόν τε καὶ ἀργινόεντα Λύκαστον
urn:cts:greekLit:tlg0012.tlg001.allen:2.648#Φαιστόν τε Ῥύτιόν τε , πόλεις εὖ ναιετοώσας ,
urn:cts:greekLit:tlg0012.tlg001.allen:2.649#ἄλλοι θʼ οἳ Κρήτην ἑκατόμπολιν ἀμφενέμοντο .
urn:cts:greekLit:tlg0012.tlg001.allen:2.650#τῶν μὲν ἄρʼ Ἰδομενεὺς δουρὶ κλυτὸς ἡγεμόνευε
urn:cts:greekLit:tlg0012.tlg001.allen:2.651#Μηριόνης τʼ ἀτάλαντος Ἐνυαλίῳ ἀνδρειφόντῃ ·
urn:cts:greekLit:tlg0012.tlg001.allen:2.652#τοῖσι δʼ ἅμʼ ὀγδώκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.653#Τληπόλεμος δʼ Ἡρακλεΐδης ἠΰς τε μέγας τε
urn:cts:greekLit:tlg0012.tlg001.allen:2.654#ἐκ Ῥόδου ἐννέα νῆας ἄγεν Ῥοδίων ἀγερώχων ,
urn:cts:greekLit:tlg0012.tlg001.allen:2.655#οἳ Ῥόδον ἀμφενέμοντο διὰ τρίχα κοσμηθέντες
urn:cts:greekLit:tlg0012.tlg001.allen:2.656#Λίνδον Ἰηλυσόν τε καὶ ἀργινόεντα Κάμειρον .
urn:cts:greekLit:tlg0012.tlg001.allen:2.657#τῶν μὲν Τληπόλεμος δουρὶ κλυτὸς ἡγεμόνευεν ,
urn:cts:greekLit:tlg0012.tlg001.allen:2.658#ὃν τέκεν Ἀστυόχεια βίῃ Ἡρακληείῃ ,
urn:cts:greekLit:tlg0012.tlg001.allen:2.659#τὴν ἄγετʼ ἐξ Ἐφύρης ποταμοῦ ἄπο Σελλήεντος
urn:cts:greekLit:tlg0012.tlg001.allen:2.660#πέρσας ἄστεα πολλὰ διοτρεφέων αἰζηῶν .
urn:cts:greekLit:tlg0012.tlg001.allen:2.661#Τληπόλεμος δʼ ἐπεὶ οὖν τράφʼ ἐνὶ μεγάρῳ εὐπήκτῳ ,
urn:cts:greekLit:tlg0012.tlg001.allen:2.662#αὐτίκα πατρὸς ἑοῖο φίλον μήτρωα κατέκτα
urn:cts:greekLit:tlg0012.tlg001.allen:2.663#ἤδη γηράσκοντα Λικύμνιον ὄζον Ἄρηος ·
urn:cts:greekLit:tlg0012.tlg001.allen:2.664#αἶψα δὲ νῆας ἔπηξε , πολὺν δʼ ὅ γε λαὸν ἀγείρας
urn:cts:greekLit:tlg0012.tlg001.allen:2.665#βῆ φεύγων ἐπὶ πόντον · ἀπείλησαν γάρ οἱ ἄλλοι
urn:cts:greekLit:tlg0012.tlg001.allen:2.666#υἱέες υἱωνοί τε βίης Ἡρακληείης .
urn:cts:greekLit:tlg0012.tlg001.allen:2.667#αὐτὰρ ὅ γʼ ἐς Ῥόδον ἷξεν ἀλώμενος ἄλγεα πάσχων ·
urn:cts:greekLit:tlg0012.tlg001.allen:2.668#τριχθὰ δὲ ᾤκηθεν καταφυλαδόν , ἠδὲ φίληθεν
urn:cts:greekLit:tlg0012.tlg001.allen:2.669#ἐκ Διός , ὅς τε θεοῖσι καὶ ἀνθρώποισιν ἀνάσσει ,
urn:cts:greekLit:tlg0012.tlg001.allen:2.670#καί σφιν θεσπέσιον πλοῦτον κατέχευε Κρονίων .
urn:cts:greekLit:tlg0012.tlg001.allen:2.671#Νιρεὺς αὖ Σύμηθεν ἄγε τρεῖς νῆας ἐΐσας
urn:cts:greekLit:tlg0012.tlg001.allen:2.672#Νιρεὺς Ἀγλαΐης υἱὸς Χαρόποιό τʼ ἄνακτος
urn:cts:greekLit:tlg0012.tlg001.allen:2.673#Νιρεύς , ὃς κάλλιστος ἀνὴρ ὑπὸ Ἴλιον ἦλθε
urn:cts:greekLit:tlg0012.tlg001.allen:2.674#τῶν ἄλλων Δαναῶν μετʼ ἀμύμονα Πηλεΐωνα ·
urn:cts:greekLit:tlg0012.tlg001.allen:2.675#ἀλλʼ ἀλαπαδνὸς ἔην , παῦρος δέ οἱ εἵπετο λαός .
urn:cts:greekLit:tlg0012.tlg001.allen:2.676#οἳ δʼ ἄρα Νίσυρόν τʼ εἶχον Κράπαθόν τε Κάσον τε
urn:cts:greekLit:tlg0012.tlg001.allen:2.677#καὶ Κῶν Εὐρυπύλοιο πόλιν νήσους τε Καλύδνας ,
urn:cts:greekLit:tlg0012.tlg001.allen:2.678#τῶν αὖ Φείδιππός τε καὶ Ἄντιφος ἡγησάσθην
urn:cts:greekLit:tlg0012.tlg001.allen:2.679#Θεσσαλοῦ υἷε δύω Ἡρακλεΐδαο ἄνακτος ·
urn:cts:greekLit:tlg0012.tlg001.allen:2.680#τοῖς δὲ τριήκοντα γλαφυραὶ νέες ἐστιχόωντο .
urn:cts:greekLit:tlg0012.tlg001.allen:2.681#νῦν αὖ τοὺς ὅσσοι τὸ Πελασγικὸν Ἄργος ἔναιον ,
urn:cts:greekLit:tlg0012.tlg001.allen:2.682#οἵ τʼ Ἄλον οἵ τʼ Ἀλόπην οἵ τε Τρηχῖνα νέμοντο ,
urn:cts:greekLit:tlg0012.tlg001.allen:2.683#οἵ τʼ εἶχον Φθίην ἠδʼ Ἑλλάδα καλλιγύναικα ,
urn:cts:greekLit:tlg0012.tlg001.allen:2.684#Μυρμιδόνες δὲ καλεῦντο καὶ Ἕλληνες καὶ Ἀχαιοί ,
urn:cts:greekLit:tlg0012.tlg001.allen:2.685#τῶν αὖ πεντήκοντα νεῶν ἦν ἀρχὸς Ἀχιλλεύς .
urn:cts:greekLit:tlg0012.tlg001.allen:2.686#ἀλλʼ οἵ γʼ οὐ πολέμοιο δυσηχέος ἐμνώοντο ·
urn:cts:greekLit:tlg0012.tlg001.allen:2.687#οὐ γὰρ ἔην ὅς τίς σφιν ἐπὶ στίχας ἡγήσαιτο ·
urn:cts:greekLit:tlg0012.tlg001.allen:2.688#κεῖτο γὰρ ἐν νήεσσι ποδάρκης δῖος Ἀχιλλεὺς
urn:cts:greekLit:tlg0012.tlg001.allen:2.689#κούρης χωόμενος Βρισηΐδος ἠϋκόμοιο ,
urn:cts:greekLit:tlg0012.tlg001.allen:2.690#τὴν ἐκ Λυρνησσοῦ ἐξείλετο πολλὰ μογήσας
urn:cts:greekLit:tlg0012.tlg001.allen:2.691#Λυρνησσὸν διαπορθήσας καὶ τείχεα Θήβης ,
urn:cts:greekLit:tlg0012.tlg001.allen:2.692#κὰδ δὲ Μύνητʼ ἔβαλεν καὶ Ἐπίστροφον ἐγχεσιμώρους ,
urn:cts:greekLit:tlg0012.tlg001.allen:2.693#υἱέας Εὐηνοῖο Σεληπιάδαο ἄνακτος ·
urn:cts:greekLit:tlg0012.tlg001.allen:2.694#τῆς ὅ γε κεῖτʼ ἀχέων , τάχα δʼ ἀνστήσεσθαι ἔμελλεν .
urn:cts:greekLit:tlg0012.tlg001.allen:2.695#οἳ δʼ εἶχον Φυλάκην καὶ Πύρασον ἀνθεμόεντα
urn:cts:greekLit:tlg0012.tlg001.allen:2.696#Δήμητρος τέμενος , Ἴτωνά τε μητέρα μήλων ,
urn:cts:greekLit:tlg0012.tlg001.allen:2.697#ἀγχίαλόν τʼ Ἀντρῶνα ἰδὲ Πτελεὸν λεχεποίην ,
urn:cts:greekLit:tlg0012.tlg001.allen:2.698#τῶν αὖ Πρωτεσίλαος ἀρήϊος ἡγεμόνευε
urn:cts:greekLit:tlg0012.tlg001.allen:2.699#ζωὸς ἐών · τότε δʼ ἤδη ἔχεν κάτα γαῖα μέλαινα .
urn:cts:greekLit:tlg0012.tlg001.allen:2.700#τοῦ δὲ καὶ ἀμφιδρυφὴς ἄλοχος Φυλάκῃ ἐλέλειπτο
urn:cts:greekLit:tlg0012.tlg001.allen:2.701#καὶ δόμος ἡμιτελής · τὸν δʼ ἔκτανε Δάρδανος ἀνὴρ
urn:cts:greekLit:tlg0012.tlg001.allen:2.702#νηὸς ἀποθρῴσκοντα πολὺ πρώτιστον Ἀχαιῶν .
urn:cts:greekLit:tlg0012.tlg001.allen:2.703#οὐδὲ μὲν οὐδʼ οἳ ἄναρχοι ἔσαν , πόθεόν γε μὲν ἀρχόν ·
urn:cts:greekLit:tlg0012.tlg001.allen:2.704#ἀλλά σφεας κόσμησε Ποδάρκης ὄζος Ἄρηος
urn:cts:greekLit:tlg0012.tlg001.allen:2.705#Ἰφίκλου υἱὸς πολυμήλου Φυλακίδαο
urn:cts:greekLit:tlg0012.tlg001.allen:2.706#αὐτοκασίγνητος μεγαθύμου Πρωτεσιλάου
urn:cts:greekLit:tlg0012.tlg001.allen:2.707#ὁπλότερος γενεῇ · ὁ δʼ ἅμα πρότερος καὶ ἀρείων
urn:cts:greekLit:tlg0012.tlg001.allen:2.708#ἥρως Πρωτεσίλαος ἀρήϊος · οὐδέ τι λαοὶ
urn:cts:greekLit:tlg0012.tlg001.allen:2.709#δεύονθʼ ἡγεμόνος , πόθεόν γε μὲν ἐσθλὸν ἐόντα ·
urn:cts:greekLit:tlg0012.tlg001.allen:2.710#τῷ δʼ ἅμα τεσσαράκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.711#οἳ δὲ Φερὰς ἐνέμοντο παραὶ Βοιβηΐδα λίμνην
urn:cts:greekLit:tlg0012.tlg001.allen:2.712#Βοίβην καὶ Γλαφύρας καὶ ἐϋκτιμένην Ἰαωλκόν ,
urn:cts:greekLit:tlg0012.tlg001.allen:2.713#τῶν ἦρχʼ Ἀδμήτοιο φίλος πάϊς ἕνδεκα νηῶν
urn:cts:greekLit:tlg0012.tlg001.allen:2.714#Εὔμηλος , τὸν ὑπʼ Ἀδμήτῳ τέκε δῖα γυναικῶν
urn:cts:greekLit:tlg0012.tlg001.allen:2.715#Ἄλκηστις Πελίαο θυγατρῶν εἶδος ἀρίστη .
urn:cts:greekLit:tlg0012.tlg001.allen:2.716#οἳ δʼ ἄρα Μηθώνην καὶ Θαυμακίην ἐνέμοντο
urn:cts:greekLit:tlg0012.tlg001.allen:2.717#καὶ Μελίβοιαν ἔχον καὶ Ὀλιζῶνα τρηχεῖαν ,
urn:cts:greekLit:tlg0012.tlg001.allen:2.718#τῶν δὲ Φιλοκτήτης ἦρχεν τόξων ἐῢ εἰδὼς
urn:cts:greekLit:tlg0012.tlg001.allen:2.719#ἑπτὰ νεῶν · ἐρέται δʼ ἐν ἑκάστῃ πεντήκοντα
urn:cts:greekLit:tlg0012.tlg001.allen:2.720#ἐμβέβασαν τόξων εὖ εἰδότες ἶφι μάχεσθαι .
urn:cts:greekLit:tlg0012.tlg001.allen:2.721#ἀλλʼ ὃ μὲν ἐν νήσῳ κεῖτο κρατέρʼ ἄλγεα πάσχων
urn:cts:greekLit:tlg0012.tlg001.allen:2.722#Λήμνῳ ἐν ἠγαθέῃ , ὅθι μιν λίπον υἷες Ἀχαιῶν
urn:cts:greekLit:tlg0012.tlg001.allen:2.723#ἕλκεϊ μοχθίζοντα κακῷ ὀλοόφρονος ὕδρου ·
urn:cts:greekLit:tlg0012.tlg001.allen:2.724#ἔνθʼ ὅ γε κεῖτʼ ἀχέων · τάχα δὲ μνήσεσθαι ἔμελλον
urn:cts:greekLit:tlg0012.tlg001.allen:2.725#Ἀργεῖοι παρὰ νηυσὶ Φιλοκτήταο ἄνακτος .
urn:cts:greekLit:tlg0012.tlg001.allen:2.726#οὐδὲ μὲν οὐδʼ οἳ ἄναρχοι ἔσαν , πόθεόν γε μὲν ἀρχόν ·
urn:cts:greekLit:tlg0012.tlg001.allen:2.727#ἀλλὰ Μέδων κόσμησεν Ὀϊλῆος νόθος υἱός ,
urn:cts:greekLit:tlg0012.tlg001.allen:2.728#τόν ῥʼ ἔτεκεν Ῥήνη ὑπʼ Ὀϊλῆϊ πτολιπόρθῳ .
urn:cts:greekLit:tlg0012.tlg001.allen:2.729#οἳ δʼ εἶχον Τρίκκην καὶ Ἰθώμην κλωμακόεσσαν ,
urn:cts:greekLit:tlg0012.tlg001.allen:2.730#οἵ τʼ ἔχον Οἰχαλίην πόλιν Εὐρύτου Οἰχαλιῆος ,
urn:cts:greekLit:tlg0012.tlg001.allen:2.731#τῶν αὖθʼ ἡγείσθην Ἀσκληπιοῦ δύο παῖδε
urn:cts:greekLit:tlg0012.tlg001.allen:2.732#ἰητῆρʼ ἀγαθὼ Ποδαλείριος ἠδὲ Μαχάων ·
urn:cts:greekLit:tlg0012.tlg001.allen:2.733#τοῖς δὲ τριήκοντα γλαφυραὶ νέες ἐστιχόωντο .
urn:cts:greekLit:tlg0012.tlg001.allen:2.734#οἳ δʼ ἔχον Ὀρμένιον , οἵ τε κρήνην Ὑπέρειαν ,
urn:cts:greekLit:tlg0012.tlg001.allen:2.735#οἵ τʼ ἔχον Ἀστέριον Τιτάνοιό τε λευκὰ κάρηνα ,
urn:cts:greekLit:tlg0012.tlg001.allen:2.736#τῶν ἦρχʼ Εὐρύπυλος Εὐαίμονος ἀγλαὸς υἱός ·
urn:cts:greekLit:tlg0012.tlg001.allen:2.737#τῷ δʼ ἅμα τεσσαράκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.738#οἳ δʼ Ἄργισσαν ἔχον καὶ Γυρτώνην ἐνέμοντο ,
urn:cts:greekLit:tlg0012.tlg001.allen:2.739#Ὄρθην Ἠλώνην τε πόλιν τʼ Ὀλοοσσόνα λευκήν ,
urn:cts:greekLit:tlg0012.tlg001.allen:2.740#τῶν αὖθʼ ἡγεμόνευε μενεπτόλεμος Πολυποίτης
urn:cts:greekLit:tlg0012.tlg001.allen:2.741#υἱὸς Πειριθόοιο τὸν ἀθάνατος τέκετο Ζεύς ·
urn:cts:greekLit:tlg0012.tlg001.allen:2.742#τόν ῥʼ ὑπὸ Πειριθόῳ τέκετο κλυτὸς Ἱπποδάμεια
urn:cts:greekLit:tlg0012.tlg001.allen:2.743#ἤματι τῷ ὅτε Φῆρας ἐτίσατο λαχνήεντας ,
urn:cts:greekLit:tlg0012.tlg001.allen:2.744#τοὺς δʼ ἐκ Πηλίου ὦσε καὶ Αἰθίκεσσι πέλασσεν ·
urn:cts:greekLit:tlg0012.tlg001.allen:2.745#οὐκ οἶος , ἅμα τῷ γε Λεοντεὺς ὄζος Ἄρηος
urn:cts:greekLit:tlg0012.tlg001.allen:2.746#υἱὸς ὑπερθύμοιο Κορώνου Καινεΐδαο ·
urn:cts:greekLit:tlg0012.tlg001.allen:2.747#τοῖς δʼ ἅμα τεσσαράκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.748#Γουνεὺς δʼ ἐκ Κύφου ἦγε δύω καὶ εἴκοσι νῆας ·
urn:cts:greekLit:tlg0012.tlg001.allen:2.749#τῷ δʼ Ἐνιῆνες ἕποντο μενεπτόλεμοί τε Περαιβοὶ
urn:cts:greekLit:tlg0012.tlg001.allen:2.750#οἳ περὶ Δωδώνην δυσχείμερον οἰκίʼ ἔθεντο ,
urn:cts:greekLit:tlg0012.tlg001.allen:2.751#οἵ τʼ ἀμφʼ ἱμερτὸν Τιταρησσὸν ἔργα νέμοντο
urn:cts:greekLit:tlg0012.tlg001.allen:2.752#ὅς ῥʼ ἐς Πηνειὸν προΐει καλλίρροον ὕδωρ ,
urn:cts:greekLit:tlg0012.tlg001.allen:2.753#οὐδʼ ὅ γε Πηνειῷ συμμίσγεται ἀργυροδίνῃ ,
urn:cts:greekLit:tlg0012.tlg001.allen:2.754#ἀλλά τέ μιν καθύπερθεν ἐπιρρέει ἠΰτʼ ἔλαιον ·
urn:cts:greekLit:tlg0012.tlg001.allen:2.755#ὅρκου γὰρ δεινοῦ Στυγὸς ὕδατός ἐστιν ἀπορρώξ .
urn:cts:greekLit:tlg0012.tlg001.allen:2.756#Μαγνήτων δʼ ἦρχε Πρόθοος Τενθρηδόνος υἱός ,
urn:cts:greekLit:tlg0012.tlg001.allen:2.757#οἳ περὶ Πηνειὸν καὶ Πήλιον εἰνοσίφυλλον
urn:cts:greekLit:tlg0012.tlg001.allen:2.758#ναίεσκον · τῶν μὲν Πρόθοος θοὸς ἡγεμόνευε ,
urn:cts:greekLit:tlg0012.tlg001.allen:2.759#τῷ δʼ ἅμα τεσσαράκοντα μέλαιναι νῆες ἕποντο .
urn:cts:greekLit:tlg0012.tlg001.allen:2.760#οὗτοι ἄρʼ ἡγεμόνες Δαναῶν καὶ κοίρανοι ἦσαν ·
urn:cts:greekLit:tlg0012.tlg001.allen:2.761#τίς τὰρ τῶν ὄχʼ ἄριστος ἔην σύ μοι ἔννεπε Μοῦσα
urn:cts:greekLit:tlg0012.tlg001.allen:2.762#αὐτῶν ἠδʼ ἵππων , οἳ ἅμʼ Ἀτρεΐδῃσιν ἕποντο .
urn:cts:greekLit:tlg0012.tlg001.allen:2.763#ἵπποι μὲν μέγʼ ἄρισται ἔσαν Φηρητιάδαο ,
urn:cts:greekLit:tlg0012.tlg001.allen:2.764#τὰς Εὔμηλος ἔλαυνε ποδώκεας ὄρνιθας ὣς
urn:cts:greekLit:tlg0012.tlg001.allen:2.765#ὄτριχας οἰέτεας σταφύλῇ ἐπὶ νῶτον ἐΐσας ·
urn:cts:greekLit:tlg0012.tlg001.allen:2.766#τὰς ἐν Πηρείῃ θρέψʼ ἀργυρότοξος Ἀπόλλων
urn:cts:greekLit:tlg0012.tlg001.allen:2.767#ἄμφω θηλείας , φόβον Ἄρηος φορεούσας .
urn:cts:greekLit:tlg0012.tlg001.allen:2.768#ἀνδρῶν αὖ μέγʼ ἄριστος ἔην Τελαμώνιος Αἴας
urn:cts:greekLit:tlg0012.tlg001.allen:2.769#ὄφρʼ Ἀχιλεὺς μήνιεν · ὃ γὰρ πολὺ φέρτατος ἦεν ,
urn:cts:greekLit:tlg0012.tlg001.allen:2.770#ἵπποι θʼ οἳ φορέεσκον ἀμύμονα Πηλεΐωνα .
urn:cts:greekLit:tlg0012.tlg001.allen:2.771#ἀλλʼ ὃ μὲν ἐν νήεσσι κορωνίσι ποντοπόροισι
urn:cts:greekLit:tlg0012.tlg001.allen:2.772#κεῖτʼ ἀπομηνίσας Ἀγαμέμνονι ποιμένι λαῶν
urn:cts:greekLit:tlg0012.tlg001.allen:2.773#Ἀτρεΐδῃ · λαοὶ δὲ παρὰ ῥηγμῖνι θαλάσσης
urn:cts:greekLit:tlg0012.tlg001.allen:2.774#δίσκοισιν τέρποντο καὶ αἰγανέῃσιν ἱέντες
urn:cts:greekLit:tlg0012.tlg001.allen:2.775#τόξοισίν θʼ · ἵπποι δὲ παρʼ ἅρμασιν οἷσιν ἕκαστος
urn:cts:greekLit:tlg0012.tlg001.allen:2.776#λωτὸν ἐρεπτόμενοι ἐλεόθρεπτόν τε σέλινον
urn:cts:greekLit:tlg0012.tlg001.allen:2.777#ἕστασαν · ἅρματα δʼ εὖ πεπυκασμένα κεῖτο ἀνάκτων
urn:cts:greekLit:tlg0012.tlg001.allen:2.778#ἐν κλισίῃς · οἳ δʼ ἀρχὸν ἀρηΐφιλον ποθέοντες
urn:cts:greekLit:tlg0012.tlg001.allen:2.779#φοίτων ἔνθα καὶ ἔνθα κατὰ στρατὸν οὐδὲ μάχοντο .
urn:cts:greekLit:tlg0012.tlg001.allen:2.780#οἳ δʼ ἄρʼ ἴσαν ὡς εἴ τε πυρὶ χθὼν πᾶσα νέμοιτο ·
urn:cts:greekLit:tlg0012.tlg001.allen:2.781#γαῖα δʼ ὑπεστενάχιζε Διὶ ὣς τερπικεραύνῳ
urn:cts:greekLit:tlg0012.tlg001.allen:2.782#χωομένῳ ὅτε τʼ ἀμφὶ Τυφωέϊ γαῖαν ἱμάσσῃ
urn:cts:greekLit:tlg0012.tlg001.allen:2.783#εἰν Ἀρίμοις , ὅθι φασὶ Τυφωέος ἔμμεναι εὐνάς ·
urn:cts:greekLit:tlg0012.tlg001.allen:2.784#ὣς ἄρα τῶν ὑπὸ ποσσὶ μέγα στεναχίζετο γαῖα
urn:cts:greekLit:tlg0012.tlg001.allen:2.785#ἐρχομένων · μάλα δʼ ὦκα διέπρησσον πεδίοιο .
urn:cts:greekLit:tlg0012.tlg001.allen:2.786#Τρωσὶν δʼ ἄγγελος ἦλθε ποδήνεμος ὠκέα Ἶρις
urn:cts:greekLit:tlg0012.tlg001.allen:2.787#πὰρ Διὸς αἰγιόχοιο σὺν ἀγγελίῃ ἀλεγεινῇ ·
urn:cts:greekLit:tlg0012.tlg001.allen:2.788#οἳ δʼ ἀγορὰς ἀγόρευον ἐπὶ Πριάμοιο θύρῃσι
urn:cts:greekLit:tlg0012.tlg001.allen:2.789#πάντες ὁμηγερέες ἠμὲν νέοι ἠδὲ γέροντες ·
urn:cts:greekLit:tlg0012.tlg001.allen:2.790#ἀγχοῦ δʼ ἱσταμένη προσέφη πόδας ὠκέα Ἶρις ·
urn:cts:greekLit:tlg0012.tlg001.allen:2.791#εἴσατο δὲ φθογγὴν υἷϊ Πριάμοιο Πολίτῃ ,
urn:cts:greekLit:tlg0012.tlg001.allen:2.792#ὃς Τρώων σκοπὸς ἷζε ποδωκείῃσι πεποιθὼς
urn:cts:greekLit:tlg0012.tlg001.allen:2.793#τύμβῳ ἐπʼ ἀκροτάτῳ Αἰσυήταο γέροντος ,
urn:cts:greekLit:tlg0012.tlg001.allen:2.794#δέγμενος ὁππότε ναῦφιν ἀφορμηθεῖεν Ἀχαιοί ·
urn:cts:greekLit:tlg0012.tlg001.allen:2.795#τῷ μιν ἐεισαμένη προσέφη πόδας ὠκέα Ἶρις ·
urn:cts:greekLit:tlg0012.tlg001.allen:2.796#ὦ γέρον αἰεί τοι μῦθοι φίλοι ἄκριτοί εἰσιν ,
urn:cts:greekLit:tlg0012.tlg001.allen:2.797#ὥς ποτʼ ἐπʼ εἰρήνης · πόλεμος δʼ ἀλίαστος ὄρωρεν .
urn:cts:greekLit:tlg0012.tlg001.allen:2.798#ἤδη μὲν μάλα πολλὰ μάχας εἰσήλυθον ἀνδρῶν ,
urn:cts:greekLit:tlg0012.tlg001.allen:2.799#ἀλλʼ οὔ πω τοιόνδε τοσόνδέ τε λαὸν ὄπωπα ·
urn:cts:greekLit:tlg0012.tlg001.allen:2.800#λίην γὰρ φύλλοισιν ἐοικότες ἢ ψαμάθοισιν
urn:cts:greekLit:tlg0012.tlg001.allen:2.801#ἔρχονται πεδίοιο μαχησόμενοι προτὶ ἄστυ .
urn:cts:greekLit:tlg0012.tlg001.allen:2.802#Ἕκτορ σοὶ δὲ μάλιστʼ ἐπιτέλλομαι , ὧδε δὲ ῥέξαι ·
urn:cts:greekLit:tlg0012.tlg001.allen:2.803#πολλοὶ γὰρ κατὰ ἄστυ μέγα Πριάμου ἐπίκουροι ,
urn:cts:greekLit:tlg0012.tlg001.allen:2.804#ἄλλη δʼ ἄλλων γλῶσσα πολυσπερέων ἀνθρώπων ·
urn:cts:greekLit:tlg0012.tlg001.allen:2.805#τοῖσιν ἕκαστος ἀνὴρ σημαινέτω οἷσί περ ἄρχει ,
urn:cts:greekLit:tlg0012.tlg001.allen:2.806#τῶν δʼ ἐξηγείσθω κοσμησάμενος πολιήτας .
urn:cts:greekLit:tlg0012.tlg001.allen:2.807#ὣς ἔφαθʼ , Ἕκτωρ δʼ οὔ τι θεᾶς ἔπος ἠγνοίησεν ,
urn:cts:greekLit:tlg0012.tlg001.allen:2.808#αἶψα δʼ ἔλυσʼ ἀγορήν · ἐπὶ τεύχεα δʼ ἐσσεύοντο ·
urn:cts:greekLit:tlg0012.tlg001.allen:2.809#πᾶσαι δʼ ὠΐγνυντο πύλαι , ἐκ δʼ ἔσσυτο λαὸς
urn:cts:greekLit:tlg0012.tlg001.allen:2.810#πεζοί θʼ ἱππῆές τε · πολὺς δʼ ὀρυμαγδὸς ὀρώρει .
urn:cts:greekLit:tlg0012.tlg001.allen:2.811#ἔστι δέ τις προπάροιθε πόλιος αἰπεῖα κολώνη
urn:cts:greekLit:tlg0012.tlg001.allen:2.812#ἐν πεδίῳ ἀπάνευθε περίδρομος ἔνθα καὶ ἔνθα ,
urn:cts:greekLit:tlg0012.tlg001.allen:2.813#τὴν ἤτοι ἄνδρες Βατίειαν κικλήσκουσιν ,
urn:cts:greekLit:tlg0012.tlg001.allen:2.814#ἀθάνατοι δέ τε σῆμα πολυσκάρθμοιο Μυρίνης ·
urn:cts:greekLit:tlg0012.tlg001.allen:2.815#ἔνθα τότε Τρῶές τε διέκριθεν ἠδʼ ἐπίκουροι .
urn:cts:greekLit:tlg0012.tlg001.allen:2.816#Τρωσὶ μὲν ἡγεμόνευε μέγας κορυθαίολος Ἕκτωρ
urn:cts:greekLit:tlg0012.tlg001.allen:2.817#Πριαμίδης · ἅμα τῷ γε πολὺ πλεῖστοι καὶ ἄριστοι
urn:cts:greekLit:tlg0012.tlg001.allen:2.818#λαοὶ θωρήσσοντο μεμαότες ἐγχείῃσι .
urn:cts:greekLit:tlg0012.tlg001.allen:2.819#Δαρδανίων αὖτʼ ἦρχεν ἐῢς πάϊς Ἀγχίσαο
urn:cts:greekLit:tlg0012.tlg001.allen:2.820#Αἰνείας , τὸν ὑπʼ Ἀγχίσῃ τέκε δῖʼ Ἀφροδίτη
urn:cts:greekLit:tlg0012.tlg001.allen:2.821#Ἴδης ἐν κνημοῖσι θεὰ βροτῷ εὐνηθεῖσα ,
urn:cts:greekLit:tlg0012.tlg001.allen:2.822#οὐκ οἶος , ἅμα τῷ γε δύω Ἀντήνορος υἷε
urn:cts:greekLit:tlg0012.tlg001.allen:2.823#Ἀρχέλοχός τʼ Ἀκάμας τε μάχης εὖ εἰδότε πάσης .
urn:cts:greekLit:tlg0012.tlg001.allen:2.824#οἳ δὲ Ζέλειαν ἔναιον ὑπαὶ πόδα νείατον Ἴδης
urn:cts:greekLit:tlg0012.tlg001.allen:2.825#ἀφνειοὶ πίνοντες ὕδωρ μέλαν Αἰσήποιο
urn:cts:greekLit:tlg0012.tlg001.allen:2.826#Τρῶες , τῶν αὖτʼ ἦρχε Λυκάονος ἀγλαὸς υἱὸς
urn:cts:greekLit:tlg0012.tlg001.allen:2.827#Πάνδαρος , ᾧ καὶ τόξον Ἀπόλλων αὐτὸς ἔδωκεν .
urn:cts:greekLit:tlg0012.tlg001.allen:2.828#οἳ δʼ Ἀδρήστειάν τʼ εἶχον καὶ δῆμον Ἀπαισοῦ
urn:cts:greekLit:tlg0012.tlg001.allen:2.829#καὶ Πιτύειαν ἔχον καὶ Τηρείης ὄρος αἰπύ ,
urn:cts:greekLit:tlg0012.tlg001.allen:2.830#τῶν ἦρχʼ Ἄδρηστός τε καὶ Ἄμφιος λινοθώρηξ
urn:cts:greekLit:tlg0012.tlg001.allen:2.831#υἷε δύω Μέροπος Περκωσίου , ὃς περὶ πάντων
urn:cts:greekLit:tlg0012.tlg001.allen:2.832#ᾔδεε μαντοσύνας , οὐδὲ οὓς παῖδας ἔασκε
urn:cts:greekLit:tlg0012.tlg001.allen:2.833#στείχειν ἐς πόλεμον φθισήνορα · τὼ δέ οἱ οὔ τι
urn:cts:greekLit:tlg0012.tlg001.allen:2.834#πειθέσθην · κῆρες γὰρ ἄγον μέλανος θανάτοιο .
urn:cts:greekLit:tlg0012.tlg001.allen:2.835#οἳ δʼ ἄρα Περκώτην καὶ Πράκτιον ἀμφενέμοντο
urn:cts:greekLit:tlg0012.tlg001.allen:2.836#καὶ Σηστὸν καὶ Ἄβυδον ἔχον καὶ δῖαν Ἀρίσβην ,
urn:cts:greekLit:tlg0012.tlg001.allen:2.837#τῶν αὖθʼ Ὑρτακίδης ἦρχʼ Ἄσιος ὄρχαμος ἀνδρῶν ,
urn:cts:greekLit:tlg0012.tlg001.allen:2.838#Ἄσιος Ὑρτακίδης ὃν Ἀρίσβηθεν φέρον ἵπποι
urn:cts:greekLit:tlg0012.tlg001.allen:2.839#αἴθωνες μεγάλοι ποταμοῦ ἄπο Σελλήεντος .
urn:cts:greekLit:tlg0012.tlg001.allen:2.840#Ἱππόθοος δʼ ἄγε φῦλα Πελασγῶν ἐγχεσιμώρων
urn:cts:greekLit:tlg0012.tlg001.allen:2.841#τῶν οἳ Λάρισαν ἐριβώλακα ναιετάασκον ·
urn:cts:greekLit:tlg0012.tlg001.allen:2.842#τῶν ἦρχʼ Ἱππόθοός τε Πύλαιός τʼ ὄζος Ἄρηος ,
urn:cts:greekLit:tlg0012.tlg001.allen:2.843#υἷε δύω Λήθοιο Πελασγοῦ Τευταμίδαο .
urn:cts:greekLit:tlg0012.tlg001.allen:2.844#αὐτὰρ Θρήϊκας ἦγʼ Ἀκάμας καὶ Πείροος ἥρως
urn:cts:greekLit:tlg0012.tlg001.allen:2.845#ὅσσους Ἑλλήσποντος ἀγάρροος ἐντὸς ἐέργει .
urn:cts:greekLit:tlg0012.tlg001.allen:2.846#Εὔφημος δʼ ἀρχὸς Κικόνων ἦν αἰχμητάων
urn:cts:greekLit:tlg0012.tlg001.allen:2.847#υἱὸς Τροιζήνοιο διοτρεφέος Κεάδαο .
urn:cts:greekLit:tlg0012.tlg001.allen:2.848#αὐτὰρ Πυραίχμης ἄγε Παίονας ἀγκυλοτόξους
urn:cts:greekLit:tlg0012.tlg001.allen:2.849#τηλόθεν ἐξ Ἀμυδῶνος ἀπʼ Ἀξιοῦ εὐρὺ ῥέοντος ,
urn:cts:greekLit:tlg0012.tlg001.allen:2.850#Ἀξιοῦ οὗ κάλλιστον ὕδωρ ἐπικίδναται αἶαν .
urn:cts:greekLit:tlg0012.tlg001.allen:2.851#Παφλαγόνων δʼ ἡγεῖτο Πυλαιμένεος λάσιον κῆρ
urn:cts:greekLit:tlg0012.tlg001.allen:2.852#ἐξ Ἐνετῶν , ὅθεν ἡμιόνων γένος ἀγροτεράων ,
urn:cts:greekLit:tlg0012.tlg001.allen:2.853#οἵ ῥα Κύτωρον ἔχον καὶ Σήσαμον ἀμφενέμοντο
urn:cts:greekLit:tlg0012.tlg001.allen:2.854#ἀμφί τε Παρθένιον ποταμὸν κλυτὰ δώματʼ ἔναιον
urn:cts:greekLit:tlg0012.tlg001.allen:2.855#Κρῶμνάν τʼ Αἰγιαλόν τε καὶ ὑψηλοὺς Ἐρυθίνους .
urn:cts:greekLit:tlg0012.tlg001.allen:2.856#αὐτὰρ Ἁλιζώνων Ὀδίος καὶ Ἐπίστροφος ἦρχον
urn:cts:greekLit:tlg0012.tlg001.allen:2.857#τηλόθεν ἐξ Ἀλύβης , ὅθεν ἀργύρου ἐστὶ γενέθλη .
urn:cts:greekLit:tlg0012.tlg001.allen:2.858#Μυσῶν δὲ Χρόμις ἦρχε καὶ Ἔννομος οἰωνιστής ·
urn:cts:greekLit:tlg0012.tlg001.allen:2.859#ἀλλʼ οὐκ οἰωνοῖσιν ἐρύσατο κῆρα μέλαιναν ,
urn:cts:greekLit:tlg0012.tlg001.allen:2.860#ἀλλʼ ἐδάμη ὑπὸ χερσὶ ποδώκεος Αἰακίδαο
urn:cts:greekLit:tlg0012.tlg001.allen:2.861#ἐν ποταμῷ , ὅθι περ Τρῶας κεράϊζε καὶ ἄλλους .
urn:cts:greekLit:tlg0012.tlg001.allen:2.862#Φόρκυς αὖ Φρύγας ἦγε καὶ Ἀσκάνιος θεοειδὴς
urn:cts:greekLit:tlg0012.tlg001.allen:2.863#τῆλʼ ἐξ Ἀσκανίης · μέμασαν δʼ ὑσμῖνι μάχεσθαι .
urn:cts:greekLit:tlg0012.tlg001.allen:2.864#Μῄοσιν αὖ Μέσθλης τε καὶ Ἄντιφος ἡγησάσθην
urn:cts:greekLit:tlg0012.tlg001.allen:2.865#υἷε Ταλαιμένεος τὼ Γυγαίη τέκε λίμνη ,
urn:cts:greekLit:tlg0012.tlg001.allen:2.866#οἳ καὶ Μῄονας ἦγον ὑπὸ Τμώλῳ γεγαῶτας .
urn:cts:greekLit:tlg0012.tlg001.allen:2.867#Νάστης αὖ Καρῶν ἡγήσατο βαρβαροφώνων ,
urn:cts:greekLit:tlg0012.tlg001.allen:2.868#οἳ Μίλητον ἔχον Φθιρῶν τʼ ὄρος ἀκριτόφυλλον
urn:cts:greekLit:tlg0012.tlg001.allen:2.869#Μαιάνδρου τε ῥοὰς Μυκάλης τʼ αἰπεινὰ κάρηνα ·
urn:cts:greekLit:tlg0012.tlg001.allen:2.870#τῶν μὲν ἄρʼ Ἀμφίμαχος καὶ Νάστης ἡγησάσθην ,
urn:cts:greekLit:tlg0012.tlg001.allen:2.871#Νάστης Ἀμφίμαχός τε Νομίονος ἀγλαὰ τέκνα ,
urn:cts:greekLit:tlg0012.tlg001.allen:2.872#ὃς καὶ χρυσὸν ἔχων πόλεμον δʼ ἴεν ἠΰτε κούρη
urn:cts:greekLit:tlg0012.tlg001.allen:2.873#νήπιος , οὐδέ τί οἱ τό γʼ ἐπήρκεσε λυγρὸν ὄλεθρον ,
urn:cts:greekLit:tlg0012.tlg001.allen:2.874#ἀλλʼ ἐδάμη ὑπὸ χερσὶ ποδώκεος Αἰακίδαο
urn:cts:greekLit:tlg0012.tlg001.allen:2.875#ἐν ποταμῷ , χρυσὸν δʼ Ἀχιλεὺς ἐκόμισσε δαΐφρων .
urn:cts:greekLit:tlg0012.tlg001.allen:2.876#Σαρπηδὼν δʼ ἦρχεν Λυκίων καὶ Γλαῦκος ἀμύμων
urn:cts:greekLit:tlg0012.tlg001.allen:2.877#τηλόθεν ἐκ Λυκίης , Ξάνθου ἄπο δινήεντος .
urn:cts:greekLit:tlg0012.tlg001.allen:3.1#αὐτὰρ ἐπεὶ κόσμηθεν ἅμʼ ἡγεμόνεσσιν ἕκαστοι ,
urn:cts:greekLit:tlg0012.tlg001.allen:3.2#Τρῶες μὲν κλαγγῇ τʼ ἐνοπῇ τʼ ἴσαν ὄρνιθες ὣς
urn:cts:greekLit:tlg0012.tlg001.allen:3.3#ἠΰτε περ κλαγγὴ γεράνων πέλει οὐρανόθι πρό ·
urn:cts:greekLit:tlg0012.tlg001.allen:3.4#αἵ τʼ ἐπεὶ οὖν χειμῶνα φύγον καὶ ἀθέσφατον ὄμβρον
urn:cts:greekLit:tlg0012.tlg001.allen:3.5#κλαγγῇ ταί γε πέτονται ἐπʼ ὠκεανοῖο ῥοάων
urn:cts:greekLit:tlg0012.tlg001.allen:3.6#ἀνδράσι Πυγμαίοισι φόνον καὶ κῆρα φέρουσαι ·
urn:cts:greekLit:tlg0012.tlg001.allen:3.7#ἠέριαι δʼ ἄρα ταί γε κακὴν ἔριδα προφέρονται .
urn:cts:greekLit:tlg0012.tlg001.allen:3.8#οἳ δʼ ἄρʼ ἴσαν σιγῇ μένεα πνείοντες Ἀχαιοὶ
urn:cts:greekLit:tlg0012.tlg001.allen:3.9#ἐν θυμῷ μεμαῶτες ἀλεξέμεν ἀλλήλοισιν .
urn:cts:greekLit:tlg0012.tlg001.allen:3.10#εὖτʼ ὄρεος κορυφῇσι Νότος κατέχευεν ὀμίχλην
urn:cts:greekLit:tlg0012.tlg001.allen:3.11#ποιμέσιν οὔ τι φίλην , κλέπτῃ δέ τε νυκτὸς ἀμείνω ,
urn:cts:greekLit:tlg0012.tlg001.allen:3.12#τόσσόν τίς τʼ ἐπιλεύσσει ὅσον τʼ ἐπὶ λᾶαν ἵησιν ·
urn:cts:greekLit:tlg0012.tlg001.allen:3.13#ὣς ἄρα τῶν ὑπὸ ποσσὶ κονίσαλος ὄρνυτʼ ἀελλὴς
urn:cts:greekLit:tlg0012.tlg001.allen:3.14#ἐρχομένων · μάλα δʼ ὦκα διέπρησσον πεδίοιο .
urn:cts:greekLit:tlg0012.tlg001.allen:3.15#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες ,
urn:cts:greekLit:tlg0012.tlg001.allen:3.16#Τρωσὶν μὲν προμάχιζεν Ἀλέξανδρος θεοειδὴς
urn:cts:greekLit:tlg0012.tlg001.allen:3.17#παρδαλέην ὤμοισιν ἔχων καὶ καμπύλα τόξα
urn:cts:greekLit:tlg0012.tlg001.allen:3.18#καὶ ξίφος · αὐτὰρ δοῦρε δύω κεκορυθμένα χαλκῷ
urn:cts:greekLit:tlg0012.tlg001.allen:3.19#πάλλων Ἀργείων προκαλίζετο πάντας ἀρίστους
urn:cts:greekLit:tlg0012.tlg001.allen:3.20#ἀντίβιον μαχέσασθαι ἐν αἰνῇ δηϊοτῆτι .
urn:cts:greekLit:tlg0012.tlg001.allen:3.21#τὸν δʼ ὡς οὖν ἐνόησεν ἀρηΐφιλος Μενέλαος
urn:cts:greekLit:tlg0012.tlg001.allen:3.22#ἐρχόμενον προπάροιθεν ὁμίλου μακρὰ βιβάντα ,
urn:cts:greekLit:tlg0012.tlg001.allen:3.23#ὥς τε λέων ἐχάρη μεγάλῳ ἐπὶ σώματι κύρσας
urn:cts:greekLit:tlg0012.tlg001.allen:3.24#εὑρὼν ἢ ἔλαφον κεραὸν ἢ ἄγριον αἶγα
urn:cts:greekLit:tlg0012.tlg001.allen:3.25#πεινάων · μάλα γάρ τε κατεσθίει , εἴ περ ἂν αὐτὸν
urn:cts:greekLit:tlg0012.tlg001.allen:3.26#σεύωνται ταχέες τε κύνες θαλεροί τʼ αἰζηοί ·
urn:cts:greekLit:tlg0012.tlg001.allen:3.27#ὣς ἐχάρη Μενέλαος Ἀλέξανδρον θεοειδέα
urn:cts:greekLit:tlg0012.tlg001.allen:3.28#ὀφθαλμοῖσιν ἰδών · φάτο γὰρ τίσεσθαι ἀλείτην ·
urn:cts:greekLit:tlg0012.tlg001.allen:3.29#αὐτίκα δʼ ἐξ ὀχέων σὺν τεύχεσιν ἆλτο χαμᾶζε .
urn:cts:greekLit:tlg0012.tlg001.allen:3.30#τὸν δʼ ὡς οὖν ἐνόησεν Ἀλέξανδρος θεοειδὴς
urn:cts:greekLit:tlg0012.tlg001.allen:3.31#ἐν προμάχοισι φανέντα , κατεπλήγη φίλον ἦτορ ,
urn:cts:greekLit:tlg0012.tlg001.allen:3.32#ἂψ δʼ ἑτάρων εἰς ἔθνος ἐχάζετο κῆρʼ ἀλεείνων .
urn:cts:greekLit:tlg0012.tlg001.allen:3.33#ὡς δʼ ὅτε τίς τε δράκοντα ἰδὼν παλίνορσος ἀπέστη
urn:cts:greekLit:tlg0012.tlg001.allen:3.34#οὔρεος ἐν βήσσῃς , ὑπό τε τρόμος ἔλλαβε γυῖα ,
urn:cts:greekLit:tlg0012.tlg001.allen:3.35#ἂψ δʼ ἀνεχώρησεν , ὦχρός τέ μιν εἷλε παρειάς ,
urn:cts:greekLit:tlg0012.tlg001.allen:3.36#ὣς αὖτις καθʼ ὅμιλον ἔδυ Τρώων ἀγερώχων
urn:cts:greekLit:tlg0012.tlg001.allen:3.37#δείσας Ἀτρέος υἱὸν Ἀλέξανδρος θεοειδής .
urn:cts:greekLit:tlg0012.tlg001.allen:3.38#τὸν δʼ Ἕκτωρ νείκεσσεν ἰδὼν αἰσχροῖς ἐπέεσσιν ·
urn:cts:greekLit:tlg0012.tlg001.allen:3.39#Δύσπαρι εἶδος ἄριστε γυναιμανὲς ἠπεροπευτὰ
urn:cts:greekLit:tlg0012.tlg001.allen:3.40#αἴθʼ ὄφελες ἄγονός τʼ ἔμεναι ἄγαμός τʼ ἀπολέσθαι ·
urn:cts:greekLit:tlg0012.tlg001.allen:3.41#καί κε τὸ βουλοίμην , καί κεν πολὺ κέρδιον ἦεν
urn:cts:greekLit:tlg0012.tlg001.allen:3.42#ἢ οὕτω λώβην τʼ ἔμεναι καὶ ὑπόψιον ἄλλων .
urn:cts:greekLit:tlg0012.tlg001.allen:3.43#ἦ που καγχαλόωσι κάρη κομόωντες Ἀχαιοὶ
urn:cts:greekLit:tlg0012.tlg001.allen:3.44#φάντες ἀριστῆα πρόμον ἔμμεναι , οὕνεκα καλὸν
urn:cts:greekLit:tlg0012.tlg001.allen:3.45#εἶδος ἔπʼ , ἀλλʼ οὐκ ἔστι βίη φρεσὶν οὐδέ τις ἀλκή .
urn:cts:greekLit:tlg0012.tlg001.allen:3.46#ἦ τοιόσδε ἐὼν ἐν ποντοπόροισι νέεσσι
urn:cts:greekLit:tlg0012.tlg001.allen:3.47#πόντον ἐπιπλώσας , ἑτάρους ἐρίηρας ἀγείρας ,
urn:cts:greekLit:tlg0012.tlg001.allen:3.48#μιχθεὶς ἀλλοδαποῖσι γυναῖκʼ εὐειδέʼ ἀνῆγες
urn:cts:greekLit:tlg0012.tlg001.allen:3.49#ἐξ ἀπίης γαίης νυὸν ἀνδρῶν αἰχμητάων
urn:cts:greekLit:tlg0012.tlg001.allen:3.50#πατρί τε σῷ μέγα πῆμα πόληΐ τε παντί τε δήμῳ ,
urn:cts:greekLit:tlg0012.tlg001.allen:3.51#δυσμενέσιν μὲν χάρμα , κατηφείην δὲ σοὶ αὐτῷ ;
urn:cts:greekLit:tlg0012.tlg001.allen:3.52#οὐκ ἂν δὴ μείνειας ἀρηΐφιλον Μενέλαον ;
urn:cts:greekLit:tlg0012.tlg001.allen:3.53#γνοίης χʼ οἵου φωτὸς ἔχεις θαλερὴν παράκοιτιν ·
urn:cts:greekLit:tlg0012.tlg001.allen:3.54#οὐκ ἄν τοι χραίσμῃ κίθαρις τά τε δῶρʼ Ἀφροδίτης
urn:cts:greekLit:tlg0012.tlg001.allen:3.55#ἥ τε κόμη τό τε εἶδος ὅτʼ ἐν κονίῃσι μιγείης .
urn:cts:greekLit:tlg0012.tlg001.allen:3.56#ἀλλὰ μάλα Τρῶες δειδήμονες · ἦ τέ κεν ἤδη
urn:cts:greekLit:tlg0012.tlg001.allen:3.57#λάϊνον ἕσσο χιτῶνα κακῶν ἕνεχʼ ὅσσα ἔοργας .
urn:cts:greekLit:tlg0012.tlg001.allen:3.58#τὸν δʼ αὖτε προσέειπεν Ἀλέξανδρος θεοειδής ·
urn:cts:greekLit:tlg0012.tlg001.allen:3.59#Ἕκτορ ἐπεί με κατʼ αἶσαν ἐνείκεσας οὐδʼ ὑπὲρ αἶσαν ·
urn:cts:greekLit:tlg0012.tlg001.allen:3.60#αἰεί τοι κραδίη πέλεκυς ὥς ἐστιν ἀτειρὴς
urn:cts:greekLit:tlg0012.tlg001.allen:3.61#ὅς τʼ εἶσιν διὰ δουρὸς ὑπʼ ἀνέρος ὅς ῥά τε τέχνῃ
urn:cts:greekLit:tlg0012.tlg001.allen:3.62#νήϊον ἐκτάμνῃσιν , ὀφέλλει δʼ ἀνδρὸς ἐρωήν ·
urn:cts:greekLit:tlg0012.tlg001.allen:3.63#ὣς σοὶ ἐνὶ στήθεσσιν ἀτάρβητος νόος ἐστί ·
urn:cts:greekLit:tlg0012.tlg001.allen:3.64#μή μοι δῶρʼ ἐρατὰ πρόφερε χρυσέης Ἀφροδίτης ·
urn:cts:greekLit:tlg0012.tlg001.allen:3.65#οὔ τοι ἀπόβλητʼ ἐστὶ θεῶν ἐρικυδέα δῶρα
urn:cts:greekLit:tlg0012.tlg001.allen:3.66#ὅσσά κεν αὐτοὶ δῶσιν , ἑκὼν δʼ οὐκ ἄν τις ἕλοιτο ·
urn:cts:greekLit:tlg0012.tlg001.allen:3.67#νῦν αὖτʼ εἴ μʼ ἐθέλεις πολεμίζειν ἠδὲ μάχεσθαι ,
urn:cts:greekLit:tlg0012.tlg001.allen:3.68#ἄλλους μὲν κάθισον Τρῶας καὶ πάντας Ἀχαιούς ,
urn:cts:greekLit:tlg0012.tlg001.allen:3.69#αὐτὰρ ἔμʼ ἐν μέσσῳ καὶ ἀρηΐφιλον Μενέλαον
urn:cts:greekLit:tlg0012.tlg001.allen:3.70#συμβάλετʼ ἀμφʼ Ἑλένῃ καὶ κτήμασι πᾶσι μάχεσθαι ·
urn:cts:greekLit:tlg0012.tlg001.allen:3.71#ὁππότερος δέ κε νικήσῃ κρείσσων τε γένηται ,
urn:cts:greekLit:tlg0012.tlg001.allen:3.72#κτήμαθʼ ἑλὼν εὖ πάντα γυναῖκά τε οἴκαδʼ ἀγέσθω ·
urn:cts:greekLit:tlg0012.tlg001.allen:3.73#οἳ δʼ ἄλλοι φιλότητα καὶ ὅρκια πιστὰ ταμόντες
urn:cts:greekLit:tlg0012.tlg001.allen:3.74#ναίοιτε Τροίην ἐριβώλακα , τοὶ δὲ νεέσθων
urn:cts:greekLit:tlg0012.tlg001.allen:3.75#Ἄργος ἐς ἱππόβοτον καὶ Ἀχαιΐδα καλλιγύναικα .
urn:cts:greekLit:tlg0012.tlg001.allen:3.76#ὣς ἔφαθʼ , Ἕκτωρ δʼ αὖτʼ ἐχάρη μέγα μῦθον ἀκούσας ,
urn:cts:greekLit:tlg0012.tlg001.allen:3.77#καί ῥʼ ἐς μέσσον ἰὼν Τρώων ἀνέεργε φάλαγγας
urn:cts:greekLit:tlg0012.tlg001.allen:3.78#μέσσου δουρὸς ἑλών · τοὶ δʼ ἱδρύνθησαν ἅπαντες .
urn:cts:greekLit:tlg0012.tlg001.allen:3.79#τῷ δʼ ἐπετοξάζοντο κάρη κομόωντες Ἀχαιοὶ
urn:cts:greekLit:tlg0012.tlg001.allen:3.80#ἰοῖσίν τε τιτυσκόμενοι λάεσσί τʼ ἔβαλλον ·
urn:cts:greekLit:tlg0012.tlg001.allen:3.81#αὐτὰρ ὃ μακρὸν ἄϋσεν ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:3.82#ἴσχεσθʼ Ἀργεῖοι , μὴ βάλλετε κοῦροι Ἀχαιῶν ·
urn:cts:greekLit:tlg0012.tlg001.allen:3.83#στεῦται γάρ τι ἔπος ἐρέειν κορυθαίολος Ἕκτωρ .
urn:cts:greekLit:tlg0012.tlg001.allen:3.84#ὣς ἔφαθʼ , οἳ δʼ ἔσχοντο μάχης ἄνεῴ τʼ ἐγένοντο
urn:cts:greekLit:tlg0012.tlg001.allen:3.85#ἐσσυμένως · Ἕκτωρ δὲ μετʼ ἀμφοτέροισιν ἔειπε ·
urn:cts:greekLit:tlg0012.tlg001.allen:3.86#κέκλυτέ μευ Τρῶες καὶ ἐϋκνήμιδες Ἀχαιοὶ
urn:cts:greekLit:tlg0012.tlg001.allen:3.87#μῦθον Ἀλεξάνδροιο , τοῦ εἵνεκα νεῖκος ὄρωρεν .
urn:cts:greekLit:tlg0012.tlg001.allen:3.88#ἄλλους μὲν κέλεται Τρῶας καὶ πάντας Ἀχαιοὺς
urn:cts:greekLit:tlg0012.tlg001.allen:3.89#τεύχεα κάλʼ ἀποθέσθαι ἐπὶ χθονὶ πουλυβοτείρῃ ,
urn:cts:greekLit:tlg0012.tlg001.allen:3.90#αὐτὸν δʼ ἐν μέσσῳ καὶ ἀρηΐφιλον Μενέλαον
urn:cts:greekLit:tlg0012.tlg001.allen:3.91#οἴους ἀμφʼ Ἑλένῃ καὶ κτήμασι πᾶσι μάχεσθαι .
urn:cts:greekLit:tlg0012.tlg001.allen:3.92#ὁππότερος δέ κε νικήσῃ κρείσσων τε γένηται
urn:cts:greekLit:tlg0012.tlg001.allen:3.93#κτήμαθʼ ἑλὼν εὖ πάντα γυναῖκά τε οἴκαδʼ ἀγέσθω ·
urn:cts:greekLit:tlg0012.tlg001.allen:3.94#οἳ δʼ ἄλλοι φιλότητα καὶ ὅρκια πιστὰ τάμωμεν .
urn:cts:greekLit:tlg0012.tlg001.allen:3.95#ὣς ἔφαθʼ , οἳ δʼ ἄρα πάντες ἀκὴν ἐγένοντο σιωπῇ ·
urn:cts:greekLit:tlg0012.tlg001.allen:3.96#τοῖσι δὲ καὶ μετέειπε βοὴν ἀγαθὸς Μενέλαος ·
urn:cts:greekLit:tlg0012.tlg001.allen:3.97#κέκλυτε νῦν καὶ ἐμεῖο · μάλιστα γὰρ ἄλγος ἱκάνει
urn:cts:greekLit:tlg0012.tlg001.allen:3.98#θυμὸν ἐμόν , φρονέω δὲ διακρινθήμεναι ἤδη
urn:cts:greekLit:tlg0012.tlg001.allen:3.99#Ἀργείους καὶ Τρῶας , ἐπεὶ κακὰ πολλὰ πέπασθε
urn:cts:greekLit:tlg0012.tlg001.allen:3.100#εἵνεκʼ ἐμῆς ἔριδος καὶ Ἀλεξάνδρου ἕνεκʼ ἀρχῆς ·
urn:cts:greekLit:tlg0012.tlg001.allen:3.101#ἡμέων δʼ ὁπποτέρῳ θάνατος καὶ μοῖρα τέτυκται
urn:cts:greekLit:tlg0012.tlg001.allen:3.102#τεθναίη · ἄλλοι δὲ διακρινθεῖτε τάχιστα .
urn:cts:greekLit:tlg0012.tlg001.allen:3.103#οἴσετε ἄρνʼ , ἕτερον λευκόν , ἑτέρην δὲ μέλαιναν ,
urn:cts:greekLit:tlg0012.tlg001.allen:3.104#Γῇ τε καὶ Ἠελίῳ · Διὶ δʼ ἡμεῖς οἴσομεν ἄλλον ·
urn:cts:greekLit:tlg0012.tlg001.allen:3.105#ἄξετε δὲ Πριάμοιο βίην , ὄφρʼ ὅρκια τάμνῃ
urn:cts:greekLit:tlg0012.tlg001.allen:3.106#αὐτός , ἐπεί οἱ παῖδες ὑπερφίαλοι καὶ ἄπιστοι ,
urn:cts:greekLit:tlg0012.tlg001.allen:3.107#μή τις ὑπερβασίῃ Διὸς ὅρκια δηλήσηται .
urn:cts:greekLit:tlg0012.tlg001.allen:3.108#αἰεὶ δʼ ὁπλοτέρων ἀνδρῶν φρένες ἠερέθονται ·
urn:cts:greekLit:tlg0012.tlg001.allen:3.109#οἷς δʼ ὁ γέρων μετέῃσιν ἅμα πρόσσω καὶ ὀπίσσω
urn:cts:greekLit:tlg0012.tlg001.allen:3.110#λεύσσει , ὅπως ὄχʼ ἄριστα μετʼ ἀμφοτέροισι γένηται .
urn:cts:greekLit:tlg0012.tlg001.allen:3.111#ὣς ἔφαθʼ , οἳ δʼ ἐχάρησαν Ἀχαιοί τε Τρῶές τε
urn:cts:greekLit:tlg0012.tlg001.allen:3.112#ἐλπόμενοι παύσασθαι ὀϊζυροῦ πολέμοιο .
urn:cts:greekLit:tlg0012.tlg001.allen:3.113#καί ῥʼ ἵππους μὲν ἔρυξαν ἐπὶ στίχας , ἐκ δʼ ἔβαν αὐτοί ,
urn:cts:greekLit:tlg0012.tlg001.allen:3.114#τεύχεά τʼ ἐξεδύοντο · τὰ μὲν κατέθεντʼ ἐπὶ γαίῃ
urn:cts:greekLit:tlg0012.tlg001.allen:3.115#πλησίον ἀλλήλων , ὀλίγη δʼ ἦν ἀμφὶς ἄρουρα ·
urn:cts:greekLit:tlg0012.tlg001.allen:3.116#Ἕκτωρ δὲ προτὶ ἄστυ δύω κήρυκας ἔπεμπε
urn:cts:greekLit:tlg0012.tlg001.allen:3.117#καρπαλίμως ἄρνάς τε φέρειν Πρίαμόν τε καλέσσαι ·
urn:cts:greekLit:tlg0012.tlg001.allen:3.118#αὐτὰρ ὃ Ταλθύβιον προΐει κρείων Ἀγαμέμνων
urn:cts:greekLit:tlg0012.tlg001.allen:3.119#νῆας ἔπι γλαφυρὰς ἰέναι , ἠδʼ ἄρνʼ ἐκέλευεν
urn:cts:greekLit:tlg0012.tlg001.allen:3.120#οἰσέμεναι · ὃ δʼ ἄρʼ οὐκ ἀπίθησʼ Ἀγαμέμνονι δίῳ .
urn:cts:greekLit:tlg0012.tlg001.allen:3.121#Ἶρις δʼ αὖθʼ Ἑλένῃ λευκωλένῳ ἄγγελος ἦλθεν
urn:cts:greekLit:tlg0012.tlg001.allen:3.122#εἰδομένη γαλόῳ Ἀντηνορίδαο δάμαρτι ,
urn:cts:greekLit:tlg0012.tlg001.allen:3.123#τὴν Ἀντηνορίδης εἶχε κρείων Ἑλικάων
urn:cts:greekLit:tlg0012.tlg001.allen:3.124#Λαοδίκην Πριάμοιο θυγατρῶν εἶδος ἀρίστην .
urn:cts:greekLit:tlg0012.tlg001.allen:3.125#τὴν δʼ εὗρʼ ἐν μεγάρῳ · ἣ δὲ μέγαν ἱστὸν ὕφαινε
urn:cts:greekLit:tlg0012.tlg001.allen:3.126#δίπλακα πορφυρέην , πολέας δʼ ἐνέπασσεν ἀέθλους
urn:cts:greekLit:tlg0012.tlg001.allen:3.127#Τρώων θʼ ἱπποδάμων καὶ Ἀχαιῶν χαλκοχιτώνων ,
urn:cts:greekLit:tlg0012.tlg001.allen:3.128#οὕς ἑθεν εἵνεκʼ ἔπασχον ὑπʼ Ἄρηος παλαμάων ·
urn:cts:greekLit:tlg0012.tlg001.allen:3.129#ἀγχοῦ δʼ ἱσταμένη προσέφη πόδας ὠκέα Ἶρις ·
urn:cts:greekLit:tlg0012.tlg001.allen:3.130#δεῦρʼ ἴθι νύμφα φίλη , ἵνα θέσκελα ἔργα ἴδηαι
urn:cts:greekLit:tlg0012.tlg001.allen:3.131#Τρώων θʼ ἱπποδάμων καὶ Ἀχαιῶν χαλκοχιτώνων ,
urn:cts:greekLit:tlg0012.tlg001.allen:3.132#οἳ πρὶν ἐπʼ ἀλλήλοισι φέρον πολύδακρυν Ἄρηα
urn:cts:greekLit:tlg0012.tlg001.allen:3.133#ἐν πεδίῳ ὀλοοῖο λιλαιόμενοι πολέμοιο ·
urn:cts:greekLit:tlg0012.tlg001.allen:3.134#οἳ δὴ νῦν ἕαται σιγῇ , πόλεμος δὲ πέπαυται ,
urn:cts:greekLit:tlg0012.tlg001.allen:3.135#ἀσπίσι κεκλιμένοι , παρὰ δʼ ἔγχεα μακρὰ πέπηγεν .
urn:cts:greekLit:tlg0012.tlg001.allen:3.136#αὐτὰρ Ἀλέξανδρος καὶ ἀρηΐφιλος Μενέλαος
urn:cts:greekLit:tlg0012.tlg001.allen:3.137#μακρῇς ἐγχείῃσι μαχήσονται περὶ σεῖο ·
urn:cts:greekLit:tlg0012.tlg001.allen:3.138#τῷ δέ κε νικήσαντι φίλη κεκλήσῃ ἄκοιτις .
urn:cts:greekLit:tlg0012.tlg001.allen:3.139#ὣς εἰποῦσα θεὰ γλυκὺν ἵμερον ἔμβαλε θυμῷ
urn:cts:greekLit:tlg0012.tlg001.allen:3.140#ἀνδρός τε προτέρου καὶ ἄστεος ἠδὲ τοκήων ·
urn:cts:greekLit:tlg0012.tlg001.allen:3.141#αὐτίκα δʼ ἀργεννῇσι καλυψαμένη ὀθόνῃσιν
urn:cts:greekLit:tlg0012.tlg001.allen:3.142#ὁρμᾶτʼ ἐκ θαλάμοιο τέρεν κατὰ δάκρυ χέουσα
urn:cts:greekLit:tlg0012.tlg001.allen:3.143#οὐκ οἴη , ἅμα τῇ γε καὶ ἀμφίπολοι δύʼ ἕποντο ,
urn:cts:greekLit:tlg0012.tlg001.allen:3.144#Αἴθρη Πιτθῆος θυγάτηρ , Κλυμένη τε βοῶπις ·
urn:cts:greekLit:tlg0012.tlg001.allen:3.145#αἶψα δʼ ἔπειθʼ ἵκανον ὅθι Σκαιαὶ πύλαι ἦσαν .
urn:cts:greekLit:tlg0012.tlg001.allen:3.146#οἳ δʼ ἀμφὶ Πρίαμον καὶ Πάνθοον ἠδὲ Θυμοίτην
urn:cts:greekLit:tlg0012.tlg001.allen:3.147#Λάμπόν τε Κλυτίον θʼ Ἱκετάονά τʼ ὄζον Ἄρηος
urn:cts:greekLit:tlg0012.tlg001.allen:3.148#Οὐκαλέγων τε καὶ Ἀντήνωρ πεπνυμένω ἄμφω
urn:cts:greekLit:tlg0012.tlg001.allen:3.149#ἥατο δημογέροντες ἐπὶ Σκαιῇσι πύλῃσι ,
urn:cts:greekLit:tlg0012.tlg001.allen:3.150#γήραϊ δὴ πολέμοιο πεπαυμένοι , ἀλλʼ ἀγορηταὶ
urn:cts:greekLit:tlg0012.tlg001.allen:3.151#ἐσθλοί , τεττίγεσσιν ἐοικότες οἵ τε καθʼ ὕλην
urn:cts:greekLit:tlg0012.tlg001.allen:3.152#δενδρέῳ ἐφεζόμενοι ὄπα λειριόεσσαν ἱεῖσι ·
urn:cts:greekLit:tlg0012.tlg001.allen:3.153#τοῖοι ἄρα Τρώων ἡγήτορες ἧντʼ ἐπὶ πύργῳ .
urn:cts:greekLit:tlg0012.tlg001.allen:3.154#οἳ δʼ ὡς οὖν εἴδονθʼ Ἑλένην ἐπὶ πύργον ἰοῦσαν ,
urn:cts:greekLit:tlg0012.tlg001.allen:3.155#ἦκα πρὸς ἀλλήλους ἔπεα πτερόεντʼ ἀγόρευον ·
urn:cts:greekLit:tlg0012.tlg001.allen:3.156#οὐ νέμεσις Τρῶας καὶ ἐϋκνήμιδας Ἀχαιοὺς
urn:cts:greekLit:tlg0012.tlg001.allen:3.157#τοιῇδʼ ἀμφὶ γυναικὶ πολὺν χρόνον ἄλγεα πάσχειν ·
urn:cts:greekLit:tlg0012.tlg001.allen:3.158#αἰνῶς ἀθανάτῃσι θεῇς εἰς ὦπα ἔοικεν ·
urn:cts:greekLit:tlg0012.tlg001.allen:3.159#ἀλλὰ καὶ ὧς τοίη περ ἐοῦσʼ ἐν νηυσὶ νεέσθω ,
urn:cts:greekLit:tlg0012.tlg001.allen:3.160#μηδʼ ἡμῖν τεκέεσσί τʼ ὀπίσσω πῆμα λίποιτο .
urn:cts:greekLit:tlg0012.tlg001.allen:3.161#ὣς ἄρʼ ἔφαν , Πρίαμος δʼ Ἑλένην ἐκαλέσσατο φωνῇ ·
urn:cts:greekLit:tlg0012.tlg001.allen:3.162#δεῦρο πάροιθʼ ἐλθοῦσα φίλον τέκος ἵζευ ἐμεῖο ,
urn:cts:greekLit:tlg0012.tlg001.allen:3.163#ὄφρα ἴδῃ πρότερόν τε πόσιν πηούς τε φίλους τε ·
urn:cts:greekLit:tlg0012.tlg001.allen:3.164#οὔ τί μοι αἰτίη ἐσσί , θεοί νύ μοι αἴτιοί εἰσιν
urn:cts:greekLit:tlg0012.tlg001.allen:3.165#οἵ μοι ἐφώρμησαν πόλεμον πολύδακρυν Ἀχαιῶν ·
urn:cts:greekLit:tlg0012.tlg001.allen:3.166#ὥς μοι καὶ τόνδʼ ἄνδρα πελώριον ἐξονομήνῃς
urn:cts:greekLit:tlg0012.tlg001.allen:3.167#ὅς τις ὅδʼ ἐστὶν Ἀχαιὸς ἀνὴρ ἠΰς τε μέγας τε .
urn:cts:greekLit:tlg0012.tlg001.allen:3.168#ἤτοι μὲν κεφαλῇ καὶ μείζονες ἄλλοι ἔασι ,
urn:cts:greekLit:tlg0012.tlg001.allen:3.169#καλὸν δʼ οὕτω ἐγὼν οὔ πω ἴδον ὀφθαλμοῖσιν ,
urn:cts:greekLit:tlg0012.tlg001.allen:3.170#οὐδʼ οὕτω γεραρόν · βασιλῆϊ γὰρ ἀνδρὶ ἔοικε .
urn:cts:greekLit:tlg0012.tlg001.allen:3.171#τὸν δʼ Ἑλένη μύθοισιν ἀμείβετο δῖα γυναικῶν ·
urn:cts:greekLit:tlg0012.tlg001.allen:3.172#αἰδοῖός τέ μοί ἐσσι φίλε ἑκυρὲ δεινός τε ·
urn:cts:greekLit:tlg0012.tlg001.allen:3.173#ὡς ὄφελεν θάνατός μοι ἁδεῖν κακὸς ὁππότε δεῦρο
urn:cts:greekLit:tlg0012.tlg001.allen:3.174#υἱέϊ σῷ ἑπόμην θάλαμον γνωτούς τε λιποῦσα
urn:cts:greekLit:tlg0012.tlg001.allen:3.175#παῖδά τε τηλυγέτην καὶ ὁμηλικίην ἐρατεινήν .
urn:cts:greekLit:tlg0012.tlg001.allen:3.176#ἀλλὰ τά γʼ οὐκ ἐγένοντο · τὸ καὶ κλαίουσα τέτηκα .
urn:cts:greekLit:tlg0012.tlg001.allen:3.177#τοῦτο δέ τοι ἐρέω ὅ μʼ ἀνείρεαι ἠδὲ μεταλλᾷς ·
urn:cts:greekLit:tlg0012.tlg001.allen:3.178#οὗτός γʼ Ἀτρεΐδης εὐρὺ κρείων Ἀγαμέμνων ,
urn:cts:greekLit:tlg0012.tlg001.allen:3.179#ἀμφότερον βασιλεύς τʼ ἀγαθὸς κρατερός τʼ αἰχμητής ·
urn:cts:greekLit:tlg0012.tlg001.allen:3.180#δαὴρ αὖτʼ ἐμὸς ἔσκε κυνώπιδος , εἴ ποτʼ ἔην γε .
urn:cts:greekLit:tlg0012.tlg001.allen:3.181#ὣς φάτο , τὸν δʼ ὁ γέρων ἠγάσσατο φώνησέν τε ·
urn:cts:greekLit:tlg0012.tlg001.allen:3.182#ὦ μάκαρ Ἀτρεΐδη μοιρηγενὲς ὀλβιόδαιμον ,
urn:cts:greekLit:tlg0012.tlg001.allen:3.183#ἦ ῥά νύ τοι πολλοὶ δεδμήατο κοῦροι Ἀχαιῶν .
urn:cts:greekLit:tlg0012.tlg001.allen:3.184#ἤδη καὶ Φρυγίην εἰσήλυθον ἀμπελόεσσαν ,
urn:cts:greekLit:tlg0012.tlg001.allen:3.185#ἔνθα ἴδον πλείστους Φρύγας ἀνέρας αἰολοπώλους
urn:cts:greekLit:tlg0012.tlg001.allen:3.186#λαοὺς Ὀτρῆος καὶ Μυγδόνος ἀντιθέοιο ,
urn:cts:greekLit:tlg0012.tlg001.allen:3.187#οἵ ῥα τότʼ ἐστρατόωντο παρʼ ὄχθας Σαγγαρίοιο ·
urn:cts:greekLit:tlg0012.tlg001.allen:3.188#καὶ γὰρ ἐγὼν ἐπίκουρος ἐὼν μετὰ τοῖσιν ἐλέχθην
urn:cts:greekLit:tlg0012.tlg001.allen:3.189#ἤματι τῷ ὅτε τʼ ἦλθον Ἀμαζόνες ἀντιάνειραι ·
urn:cts:greekLit:tlg0012.tlg001.allen:3.190#ἀλλʼ οὐδʼ οἳ τόσοι ἦσαν ὅσοι ἑλίκωπες Ἀχαιοί .
urn:cts:greekLit:tlg0012.tlg001.allen:3.191#δεύτερον αὖτʼ Ὀδυσῆα ἰδὼν ἐρέεινʼ ὁ γεραιός ·
urn:cts:greekLit:tlg0012.tlg001.allen:3.192#εἴπʼ ἄγε μοι καὶ τόνδε φίλον τέκος ὅς τις ὅδʼ ἐστί ·
urn:cts:greekLit:tlg0012.tlg001.allen:3.193#μείων μὲν κεφαλῇ Ἀγαμέμνονος Ἀτρεΐδαο ,
urn:cts:greekLit:tlg0012.tlg001.allen:3.194#εὐρύτερος δʼ ὤμοισιν ἰδὲ στέρνοισιν ἰδέσθαι .
urn:cts:greekLit:tlg0012.tlg001.allen:3.195#τεύχεα μέν οἱ κεῖται ἐπὶ χθονὶ πουλυβοτείρῃ ,
urn:cts:greekLit:tlg0012.tlg001.allen:3.196#αὐτὸς δὲ κτίλος ὣς ἐπιπωλεῖται στίχας ἀνδρῶν ·
urn:cts:greekLit:tlg0012.tlg001.allen:3.197#ἀρνειῷ μιν ἔγωγε ἐΐσκω πηγεσιμάλλῳ ,
urn:cts:greekLit:tlg0012.tlg001.allen:3.198#ὅς τʼ οἰῶν μέγα πῶϋ διέρχεται ἀργεννάων .
urn:cts:greekLit:tlg0012.tlg001.allen:3.199#τὸν δʼ ἠμείβετʼ ἔπειθʼ Ἑλένη Διὸς ἐκγεγαυῖα ·
urn:cts:greekLit:tlg0012.tlg001.allen:3.200#οὗτος δʼ αὖ Λαερτιάδης πολύμητις Ὀδυσσεύς ,
urn:cts:greekLit:tlg0012.tlg001.allen:3.201#ὃς τράφη ἐν δήμῳ Ἰθάκης κραναῆς περ ἐούσης
urn:cts:greekLit:tlg0012.tlg001.allen:3.202#εἰδὼς παντοίους τε δόλους καὶ μήδεα πυκνά .
urn:cts:greekLit:tlg0012.tlg001.allen:3.203#τὴν δʼ αὖτʼ Ἀντήνωρ πεπνυμένος ἀντίον ηὔδα ·
urn:cts:greekLit:tlg0012.tlg001.allen:3.204#ὦ γύναι ἦ μάλα τοῦτο ἔπος νημερτὲς ἔειπες ·
urn:cts:greekLit:tlg0012.tlg001.allen:3.205#ἤδη γὰρ καὶ δεῦρό ποτʼ ἤλυθε δῖος Ὀδυσσεὺς
urn:cts:greekLit:tlg0012.tlg001.allen:3.206#σεῦ ἕνεκʼ ἀγγελίης σὺν ἀρηϊφίλῳ Μενελάῳ ·
urn:cts:greekLit:tlg0012.tlg001.allen:3.207#τοὺς δʼ ἐγὼ ἐξείνισσα καὶ ἐν μεγάροισι φίλησα ,
urn:cts:greekLit:tlg0012.tlg001.allen:3.208#ἀμφοτέρων δὲ φυὴν ἐδάην καὶ μήδεα πυκνά .
urn:cts:greekLit:tlg0012.tlg001.allen:3.209#ἀλλʼ ὅτε δὴ Τρώεσσιν ἐν ἀγρομένοισιν ἔμιχθεν
urn:cts:greekLit:tlg0012.tlg001.allen:3.210#στάντων μὲν Μενέλαος ὑπείρεχεν εὐρέας ὤμους ,
urn:cts:greekLit:tlg0012.tlg001.allen:3.211#ἄμφω δʼ ἑζομένω γεραρώτερος ἦεν Ὀδυσσεύς ·
urn:cts:greekLit:tlg0012.tlg001.allen:3.212#ἀλλʼ ὅτε δὴ μύθους καὶ μήδεα πᾶσιν ὕφαινον
urn:cts:greekLit:tlg0012.tlg001.allen:3.213#ἤτοι μὲν Μενέλαος ἐπιτροχάδην ἀγόρευε ,
urn:cts:greekLit:tlg0012.tlg001.allen:3.214#παῦρα μὲν ἀλλὰ μάλα λιγέως , ἐπεὶ οὐ πολύμυθος
urn:cts:greekLit:tlg0012.tlg001.allen:3.215#οὐδʼ ἀφαμαρτοεπής · ἦ καὶ γένει ὕστερος ἦεν .
urn:cts:greekLit:tlg0012.tlg001.allen:3.216#ἀλλʼ ὅτε δὴ πολύμητις ἀναΐξειεν Ὀδυσσεὺς
urn:cts:greekLit:tlg0012.tlg001.allen:3.217#στάσκεν , ὑπαὶ δὲ ἴδεσκε κατὰ χθονὸς ὄμματα πήξας ,
urn:cts:greekLit:tlg0012.tlg001.allen:3.218#σκῆπτρον δʼ οὔτʼ ὀπίσω οὔτε προπρηνὲς ἐνώμα ,
urn:cts:greekLit:tlg0012.tlg001.allen:3.219#ἀλλʼ ἀστεμφὲς ἔχεσκεν ἀΐδρεϊ φωτὶ ἐοικώς ·
urn:cts:greekLit:tlg0012.tlg001.allen:3.220#φαίης κε ζάκοτόν τέ τινʼ ἔμμεναι ἄφρονά τʼ αὔτως .
urn:cts:greekLit:tlg0012.tlg001.allen:3.221#ἀλλʼ ὅτε δὴ ὄπα τε μεγάλην ἐκ στήθεος εἵη
urn:cts:greekLit:tlg0012.tlg001.allen:3.222#καὶ ἔπεα νιφάδεσσιν ἐοικότα χειμερίῃσιν ,
urn:cts:greekLit:tlg0012.tlg001.allen:3.223#οὐκ ἂν ἔπειτʼ Ὀδυσῆΐ γʼ ἐρίσσειε βροτὸς ἄλλος ·
urn:cts:greekLit:tlg0012.tlg001.allen:3.224#οὐ τότε γʼ ὧδʼ Ὀδυσῆος ἀγασσάμεθʼ εἶδος ἰδόντες .
urn:cts:greekLit:tlg0012.tlg001.allen:3.225#τὸ τρίτον αὖτʼ Αἴαντα ἰδὼν ἐρέεινʼ ὃ γεραιός ·
urn:cts:greekLit:tlg0012.tlg001.allen:3.226#τίς τὰρ ὅδʼ ἄλλος Ἀχαιὸς ἀνὴρ ἠΰς τε μέγας τε
urn:cts:greekLit:tlg0012.tlg001.allen:3.227#ἔξοχος Ἀργείων κεφαλήν τε καὶ εὐρέας ὤμους ;
urn:cts:greekLit:tlg0012.tlg001.allen:3.228#τὸν δʼ Ἑλένη τανύπεπλος ἀμείβετο δῖα γυναικῶν ·
urn:cts:greekLit:tlg0012.tlg001.allen:3.229#οὗτος δʼ Αἴας ἐστὶ πελώριος ἕρκος Ἀχαιῶν ·
urn:cts:greekLit:tlg0012.tlg001.allen:3.230#Ἰδομενεὺς δʼ ἑτέρωθεν ἐνὶ Κρήτεσσι θεὸς ὣς
urn:cts:greekLit:tlg0012.tlg001.allen:3.231#ἕστηκʼ , ἀμφὶ δέ μιν Κρητῶν ἀγοὶ ἠγερέθονται .
urn:cts:greekLit:tlg0012.tlg001.allen:3.232#πολλάκι μιν ξείνισσεν ἀρηΐφιλος Μενέλαος
urn:cts:greekLit:tlg0012.tlg001.allen:3.233#οἴκῳ ἐν ἡμετέρῳ ὁπότε Κρήτηθεν ἵκοιτο .
urn:cts:greekLit:tlg0012.tlg001.allen:3.234#νῦν δʼ ἄλλους μὲν πάντας ὁρῶ ἑλίκωπας Ἀχαιούς ,
urn:cts:greekLit:tlg0012.tlg001.allen:3.235#οὕς κεν ἐῢ γνοίην καί τʼ οὔνομα μυθησαίμην ·
urn:cts:greekLit:tlg0012.tlg001.allen:3.236#δοιὼ δʼ οὐ δύναμαι ἰδέειν κοσμήτορε λαῶν
urn:cts:greekLit:tlg0012.tlg001.allen:3.237#Κάστορά θʼ ἱππόδαμον καὶ πὺξ ἀγαθὸν Πολυδεύκεα
urn:cts:greekLit:tlg0012.tlg001.allen:3.238#αὐτοκασιγνήτω , τώ μοι μία γείνατο μήτηρ .
urn:cts:greekLit:tlg0012.tlg001.allen:3.239#ἢ οὐχ ἑσπέσθην Λακεδαίμονος ἐξ ἐρατεινῆς ,
urn:cts:greekLit:tlg0012.tlg001.allen:3.240#ἢ δεύρω μὲν ἕποντο νέεσσʼ ἔνι ποντοπόροισι ,
urn:cts:greekLit:tlg0012.tlg001.allen:3.241#νῦν αὖτʼ οὐκ ἐθέλουσι μάχην καταδύμεναι ἀνδρῶν
urn:cts:greekLit:tlg0012.tlg001.allen:3.242#αἴσχεα δειδιότες καὶ ὀνείδεα πόλλʼ ἅ μοί ἐστιν .
urn:cts:greekLit:tlg0012.tlg001.allen:3.243#ὣς φάτο , τοὺς δʼ ἤδη κάτεχεν φυσίζοος αἶα
urn:cts:greekLit:tlg0012.tlg001.allen:3.244#ἐν Λακεδαίμονι αὖθι φίλῃ ἐν πατρίδι γαίῃ .
urn:cts:greekLit:tlg0012.tlg001.allen:3.245#κήρυκες δʼ ἀνὰ ἄστυ θεῶν φέρον ὅρκια πιστὰ
urn:cts:greekLit:tlg0012.tlg001.allen:3.246#ἄρνε δύω καὶ οἶνον ἐΰφρονα καρπὸν ἀρούρης
urn:cts:greekLit:tlg0012.tlg001.allen:3.247#ἀσκῷ ἐν αἰγείῳ · φέρε δὲ κρητῆρα φαεινὸν
urn:cts:greekLit:tlg0012.tlg001.allen:3.248#κῆρυξ Ἰδαῖος ἠδὲ χρύσεια κύπελλα ·
urn:cts:greekLit:tlg0012.tlg001.allen:3.249#ὄτρυνεν δὲ γέροντα παριστάμενος ἐπέεσσιν ·
urn:cts:greekLit:tlg0012.tlg001.allen:3.250#ὄρσεο Λαομεδοντιάδη , καλέουσιν ἄριστοι
urn:cts:greekLit:tlg0012.tlg001.allen:3.251#Τρώων θʼ ἱπποδάμων καὶ Ἀχαιῶν χαλκοχιτώνων
urn:cts:greekLit:tlg0012.tlg001.allen:3.252#ἐς πεδίον καταβῆναι ἵνʼ ὅρκια πιστὰ τάμητε ·
urn:cts:greekLit:tlg0012.tlg001.allen:3.253#αὐτὰρ Ἀλέξανδρος καὶ ἀρηΐφιλος Μενέλαος
urn:cts:greekLit:tlg0012.tlg001.allen:3.254#μακρῇς ἐγχείῃσι μαχήσοντʼ ἀμφὶ γυναικί ·
urn:cts:greekLit:tlg0012.tlg001.allen:3.255#τῷ δέ κε νικήσαντι γυνὴ καὶ κτήμαθʼ ἕποιτο ·
urn:cts:greekLit:tlg0012.tlg001.allen:3.256#οἳ δʼ ἄλλοι φιλότητα καὶ ὅρκια πιστὰ ταμόντες
urn:cts:greekLit:tlg0012.tlg001.allen:3.257#ναίοιμεν Τροίην ἐριβώλακα , τοὶ δὲ νέονται
urn:cts:greekLit:tlg0012.tlg001.allen:3.258#Ἄργος ἐς ἱππόβοτον καὶ Ἀχαιΐδα καλλιγύναικα .
urn:cts:greekLit:tlg0012.tlg001.allen:3.259#ὣς φάτο ῥίγησεν δʼ ὃ γέρων , ἐκέλευσε δʼ ἑταίρους
urn:cts:greekLit:tlg0012.tlg001.allen:3.260#ἵππους ζευγνύμεναι · τοὶ δʼ ὀτραλέως ἐπίθοντο .
urn:cts:greekLit:tlg0012.tlg001.allen:3.261#ἂν δʼ ἄρʼ ἔβη Πρίαμος , κατὰ δʼ ἡνία τεῖνεν ὀπίσσω ·
urn:cts:greekLit:tlg0012.tlg001.allen:3.262#πὰρ δέ οἱ Ἀντήνωρ περικαλλέα βήσετο δίφρον ·
urn:cts:greekLit:tlg0012.tlg001.allen:3.263#τὼ δὲ διὰ Σκαιῶν πεδίον δʼ ἔχον ὠκέας ἵππους .
urn:cts:greekLit:tlg0012.tlg001.allen:3.264#ἀλλʼ ὅτε δή ῥʼ ἵκοντο μετὰ Τρῶας καὶ Ἀχαιούς ,
urn:cts:greekLit:tlg0012.tlg001.allen:3.265#ἐξ ἵππων ἀποβάντες ἐπὶ χθόνα πουλυβότειραν
urn:cts:greekLit:tlg0012.tlg001.allen:3.266#ἐς μέσσον Τρώων καὶ Ἀχαιῶν ἐστιχόωντο .
urn:cts:greekLit:tlg0012.tlg001.allen:3.267#ὄρνυτο δʼ αὐτίκʼ ἔπειτα ἄναξ ἀνδρῶν Ἀγαμέμνων ,
urn:cts:greekLit:tlg0012.tlg001.allen:3.268#ἂν δʼ Ὀδυσεὺς πολύμητις · ἀτὰρ κήρυκες ἀγαυοὶ
urn:cts:greekLit:tlg0012.tlg001.allen:3.269#ὅρκια πιστὰ θεῶν σύναγον , κρητῆρι δὲ οἶνον
urn:cts:greekLit:tlg0012.tlg001.allen:3.270#μίσγον , ἀτὰρ βασιλεῦσιν ὕδωρ ἐπὶ χεῖρας ἔχευαν .
urn:cts:greekLit:tlg0012.tlg001.allen:3.271#Ἀτρεΐδης δὲ ἐρυσσάμενος χείρεσσι μάχαιραν ,
urn:cts:greekLit:tlg0012.tlg001.allen:3.272#ἥ οἱ πὰρ ξίφεος μέγα κουλεόν αἰὲν ἄωρτο ,
urn:cts:greekLit:tlg0012.tlg001.allen:3.273#ἀρνῶν ἐκ κεφαλέων τάμνε τρίχας · αὐτὰρ ἔπειτα
urn:cts:greekLit:tlg0012.tlg001.allen:3.274#κήρυκες Τρώων καὶ Ἀχαιῶν νεῖμαν ἀρίστοις .
urn:cts:greekLit:tlg0012.tlg001.allen:3.275#τοῖσιν δʼ Ἀτρεΐδης μεγάλʼ εὔχετο χεῖρας ἀνασχών ·
urn:cts:greekLit:tlg0012.tlg001.allen:3.276#Ζεῦ πάτερ Ἴδηθεν μεδέων κύδιστε μέγιστε ,
urn:cts:greekLit:tlg0012.tlg001.allen:3.277#Ἠέλιός θʼ , ὃς πάντʼ ἐφορᾷς καὶ πάντʼ ἐπακούεις ,
urn:cts:greekLit:tlg0012.tlg001.allen:3.278#καὶ ποταμοὶ καὶ γαῖα , καὶ οἳ ὑπένερθε καμόντας
urn:cts:greekLit:tlg0012.tlg001.allen:3.279#ἀνθρώπους τίνυσθον ὅτις κʼ ἐπίορκον ὀμόσσῃ ,
urn:cts:greekLit:tlg0012.tlg001.allen:3.280#ὑμεῖς μάρτυροι ἔστε , φυλάσσετε δʼ ὅρκια πιστά ·
urn:cts:greekLit:tlg0012.tlg001.allen:3.281#εἰ μέν κεν Μενέλαον Ἀλέξανδρος καταπέφνῃ
urn:cts:greekLit:tlg0012.tlg001.allen:3.282#αὐτὸς ἔπειθʼ Ἑλένην ἐχέτω καὶ κτήματα πάντα ,
urn:cts:greekLit:tlg0012.tlg001.allen:3.283#ἡμεῖς δʼ ἐν νήεσσι νεώμεθα ποντοπόροισιν ·
urn:cts:greekLit:tlg0012.tlg001.allen:3.284#εἰ δέ κʼ Ἀλέξανδρον κτείνῃ ξανθὸς Μενέλαος ,
urn:cts:greekLit:tlg0012.tlg001.allen:3.285#Τρῶας ἔπειθʼ Ἑλένην καὶ κτήματα πάντʼ ἀποδοῦναι ,
urn:cts:greekLit:tlg0012.tlg001.allen:3.286#τιμὴν δʼ Ἀργείοις ἀποτινέμεν ἥν τινʼ ἔοικεν ,
urn:cts:greekLit:tlg0012.tlg001.allen:3.287#ἥ τε καὶ ἐσσομένοισι μετʼ ἀνθρώποισι πέληται .
urn:cts:greekLit:tlg0012.tlg001.allen:3.288#εἰ δʼ ἂν ἐμοὶ τιμὴν Πρίαμος Πριάμοιό τε παῖδες
urn:cts:greekLit:tlg0012.tlg001.allen:3.289#τίνειν οὐκ ἐθέλωσιν Ἀλεξάνδροιο πεσόντος ,
urn:cts:greekLit:tlg0012.tlg001.allen:3.290#αὐτὰρ ἐγὼ καὶ ἔπειτα μαχήσομαι εἵνεκα ποινῆς
urn:cts:greekLit:tlg0012.tlg001.allen:3.291#αὖθι μένων , ἧός κε τέλος πολέμοιο κιχείω .
urn:cts:greekLit:tlg0012.tlg001.allen:3.292#ἦ , καὶ ἀπὸ στομάχους ἀρνῶν τάμε νηλέϊ χαλκῷ ·
urn:cts:greekLit:tlg0012.tlg001.allen:3.293#καὶ τοὺς μὲν κατέθηκεν ἐπὶ χθονὸς ἀσπαίροντας
urn:cts:greekLit:tlg0012.tlg001.allen:3.294#θυμοῦ δευομένους · ἀπὸ γὰρ μένος εἵλετο χαλκός .
urn:cts:greekLit:tlg0012.tlg001.allen:3.295#οἶνον δʼ ἐκ κρητῆρος ἀφυσσόμενοι δεπάεσσιν
urn:cts:greekLit:tlg0012.tlg001.allen:3.296#ἔκχεον , ἠδʼ εὔχοντο θεοῖς αἰειγενέτῃσιν .
urn:cts:greekLit:tlg0012.tlg001.allen:3.297#ὧδε δέ τις εἴπεσκεν Ἀχαιῶν τε Τρώων τε ·
urn:cts:greekLit:tlg0012.tlg001.allen:3.298#Ζεῦ κύδιστε μέγιστε καὶ ἀθάνατοι θεοὶ ἄλλοι
urn:cts:greekLit:tlg0012.tlg001.allen:3.299#ὁππότεροι πρότεροι ὑπὲρ ὅρκια πημήνειαν
urn:cts:greekLit:tlg0012.tlg001.allen:3.300#ὧδέ σφʼ ἐγκέφαλος χαμάδις ῥέοι ὡς ὅδε οἶνος
urn:cts:greekLit:tlg0012.tlg001.allen:3.301#αὐτῶν καὶ τεκέων , ἄλοχοι δʼ ἄλλοισι δαμεῖεν .
urn:cts:greekLit:tlg0012.tlg001.allen:3.302#ὣς ἔφαν , οὐδʼ ἄρα πώ σφιν ἐπεκραίαινε Κρονίων .
urn:cts:greekLit:tlg0012.tlg001.allen:3.303#τοῖσι δὲ Δαρδανίδης Πρίαμος μετὰ μῦθον ἔειπε ·
urn:cts:greekLit:tlg0012.tlg001.allen:3.304#κέκλυτέ μευ Τρῶες καὶ ἐϋκνήμιδες Ἀχαιοί ·
urn:cts:greekLit:tlg0012.tlg001.allen:3.305#ἤτοι ἐγὼν εἶμι προτὶ Ἴλιον ἠνεμόεσσαν
urn:cts:greekLit:tlg0012.tlg001.allen:3.306#ἄψ , ἐπεὶ οὔ πω τλήσομʼ ἐν ὀφθαλμοῖσιν ὁρᾶσθαι
urn:cts:greekLit:tlg0012.tlg001.allen:3.307#μαρνάμενον φίλον υἱὸν ἀρηϊφίλῳ Μενελάῳ ·
urn:cts:greekLit:tlg0012.tlg001.allen:3.308#Ζεὺς μέν που τό γε οἶδε καὶ ἀθάνατοι θεοὶ ἄλλοι
urn:cts:greekLit:tlg0012.tlg001.allen:3.309#ὁπποτέρῳ θανάτοιο τέλος πεπρωμένον ἐστίν .
urn:cts:greekLit:tlg0012.tlg001.allen:3.310#ἦ ῥα καὶ ἐς δίφρον ἄρνας θέτο ἰσόθεος φώς ,
urn:cts:greekLit:tlg0012.tlg001.allen:3.311#ἂν δʼ ἄρʼ ἔβαινʼ αὐτός , κατὰ δʼ ἡνία τεῖνεν ὀπίσσω ·
urn:cts:greekLit:tlg0012.tlg001.allen:3.312#πὰρ δέ οἱ Ἀντήνωρ περικαλλέα βήσετο δίφρον .
urn:cts:greekLit:tlg0012.tlg001.allen:3.313#τὼ μὲν ἄρʼ ἄψορροι προτὶ Ἴλιον ἀπονέοντο ·
urn:cts:greekLit:tlg0012.tlg001.allen:3.314#Ἕκτωρ δὲ Πριάμοιο πάϊς καὶ δῖος Ὀδυσσεὺς
urn:cts:greekLit:tlg0012.tlg001.allen:3.315#χῶρον μὲν πρῶτον διεμέτρεον , αὐτὰρ ἔπειτα
urn:cts:greekLit:tlg0012.tlg001.allen:3.316#κλήρους ἐν κυνέῃ χαλκήρεϊ πάλλον ἑλόντες ,
urn:cts:greekLit:tlg0012.tlg001.allen:3.317#ὁππότερος δὴ πρόσθεν ἀφείη χάλκεον ἔγχος .
urn:cts:greekLit:tlg0012.tlg001.allen:3.318#λαοὶ δʼ ἠρήσαντο , θεοῖσι δὲ χεῖρας ἀνέσχον ,
urn:cts:greekLit:tlg0012.tlg001.allen:3.319#ὧδε δέ τις εἴπεσκεν Ἀχαιῶν τε Τρώων τε ·
urn:cts:greekLit:tlg0012.tlg001.allen:3.320#Ζεῦ πάτερ Ἴδηθεν μεδέων κύδιστε μέγιστε
urn:cts:greekLit:tlg0012.tlg001.allen:3.321#ὁππότερος τάδε ἔργα μετʼ ἀμφοτέροισιν ἔθηκε ,
urn:cts:greekLit:tlg0012.tlg001.allen:3.322#τὸν δὸς ἀποφθίμενον δῦναι δόμον Ἄϊδος εἴσω ,
urn:cts:greekLit:tlg0012.tlg001.allen:3.323#ἡμῖν δʼ αὖ φιλότητα καὶ ὅρκια πιστὰ γενέσθαι .
urn:cts:greekLit:tlg0012.tlg001.allen:3.324#ὣς ἄρʼ ἔφαν , πάλλεν δὲ μέγας κορυθαίολος Ἕκτωρ
urn:cts:greekLit:tlg0012.tlg001.allen:3.325#ἂψ ὁρόων · Πάριος δὲ θοῶς ἐκ κλῆρος ὄρουσεν .
urn:cts:greekLit:tlg0012.tlg001.allen:3.326#οἳ μὲν ἔπειθʼ ἵζοντο κατὰ στίχας , ἧχι ἑκάστῳ
urn:cts:greekLit:tlg0012.tlg001.allen:3.327#ἵπποι ἀερσίποδες καὶ ποικίλα τεύχεʼ ἔκειτο ·
urn:cts:greekLit:tlg0012.tlg001.allen:3.328#αὐτὰρ ὅ γʼ ἀμφʼ ὤμοισιν ἐδύσετο τεύχεα καλὰ
urn:cts:greekLit:tlg0012.tlg001.allen:3.329#δῖος Ἀλέξανδρος Ἑλένης πόσις ἠϋκόμοιο .
urn:cts:greekLit:tlg0012.tlg001.allen:3.330#κνημῖδας μὲν πρῶτα περὶ κνήμῃσιν ἔθηκε
urn:cts:greekLit:tlg0012.tlg001.allen:3.331#καλάς , ἀργυρέοισιν ἐπισφυρίοις ἀραρυίας ·
urn:cts:greekLit:tlg0012.tlg001.allen:3.332#δεύτερον αὖ θώρηκα περὶ στήθεσσιν ἔδυνεν
urn:cts:greekLit:tlg0012.tlg001.allen:3.333#οἷο κασιγνήτοιο Λυκάονος · ἥρμοσε δʼ αὐτῷ .
urn:cts:greekLit:tlg0012.tlg001.allen:3.334#ἀμφὶ δʼ ἄρʼ ὤμοισιν βάλετο ξίφος ἀργυρόηλον
urn:cts:greekLit:tlg0012.tlg001.allen:3.335#χάλκεον , αὐτὰρ ἔπειτα σάκος μέγα τε στιβαρόν τε ·
urn:cts:greekLit:tlg0012.tlg001.allen:3.336#κρατὶ δʼ ἐπʼ ἰφθίμῳ κυνέην εὔτυκτον ἔθηκεν
urn:cts:greekLit:tlg0012.tlg001.allen:3.337#ἵππουριν · δεινὸν δὲ λόφος καθύπερθεν ἔνευεν ·
urn:cts:greekLit:tlg0012.tlg001.allen:3.338#εἵλετο δʼ ἄλκιμον ἔγχος , ὅ οἱ παλάμηφιν ἀρήρει .
urn:cts:greekLit:tlg0012.tlg001.allen:3.339#ὣς δʼ αὔτως Μενέλαος ἀρήϊος ἔντεʼ ἔδυνεν .
urn:cts:greekLit:tlg0012.tlg001.allen:3.340#οἳ δʼ ἐπεὶ οὖν ἑκάτερθεν ὁμίλου θωρήχθησαν ,
urn:cts:greekLit:tlg0012.tlg001.allen:3.341#ἐς μέσσον Τρώων καὶ Ἀχαιῶν ἐστιχόωντο
urn:cts:greekLit:tlg0012.tlg001.allen:3.342#δεινὸν δερκόμενοι · θάμβος δʼ ἔχεν εἰσορόωντας
urn:cts:greekLit:tlg0012.tlg001.allen:3.343#Τρῶάς θʼ ἱπποδάμους καὶ ἐϋκνήμιδας Ἀχαιούς .
urn:cts:greekLit:tlg0012.tlg001.allen:3.344#καί ῥʼ ἐγγὺς στήτην διαμετρητῷ ἐνὶ χώρῳ
urn:cts:greekLit:tlg0012.tlg001.allen:3.345#σείοντʼ ἐγχείας ἀλλήλοισιν κοτέοντε .
urn:cts:greekLit:tlg0012.tlg001.allen:3.346#πρόσθε δʼ Ἀλέξανδρος προΐει δολιχόσκιον ἔγχος ,
urn:cts:greekLit:tlg0012.tlg001.allen:3.347#καὶ βάλεν Ἀτρεΐδαο κατʼ ἀσπίδα πάντοσε ἴσην ,
urn:cts:greekLit:tlg0012.tlg001.allen:3.348#οὐδʼ ἔρρηξεν χαλκός , ἀνεγνάμφθη δέ οἱ αἰχμὴ
urn:cts:greekLit:tlg0012.tlg001.allen:3.349#ἀσπίδʼ ἐνὶ κρατερῇ · ὃ δὲ δεύτερον ὄρνυτο χαλκῷ
urn:cts:greekLit:tlg0012.tlg001.allen:3.350#Ἀτρεΐδης Μενέλαος ἐπευξάμενος Διὶ πατρί ·
urn:cts:greekLit:tlg0012.tlg001.allen:3.351#Ζεῦ ἄνα δὸς τίσασθαι ὅ με πρότερος κάκʼ ἔοργε
urn:cts:greekLit:tlg0012.tlg001.allen:3.352#δῖον Ἀλέξανδρον , καὶ ἐμῇς ὑπὸ χερσὶ δάμασσον ,
urn:cts:greekLit:tlg0012.tlg001.allen:3.353#ὄφρα τις ἐρρίγῃσι καὶ ὀψιγόνων ἀνθρώπων
urn:cts:greekLit:tlg0012.tlg001.allen:3.354#ξεινοδόκον κακὰ ῥέξαι , ὅ κεν φιλότητα παράσχῃ .
urn:cts:greekLit:tlg0012.tlg001.allen:3.355#ἦ ῥα καὶ ἀμπεπαλὼν προΐει δολιχόσκιον ἔγχος ,
urn:cts:greekLit:tlg0012.tlg001.allen:3.356#καὶ βάλε Πριαμίδαο κατʼ ἀσπίδα πάντοσε ἴσην ·
urn:cts:greekLit:tlg0012.tlg001.allen:3.357#διὰ μὲν ἀσπίδος ἦλθε φαεινῆς ὄβριμον ἔγχος ,
urn:cts:greekLit:tlg0012.tlg001.allen:3.358#καὶ διὰ θώρηκος πολυδαιδάλου ἠρήρειστο ·
urn:cts:greekLit:tlg0012.tlg001.allen:3.359#ἀντικρὺ δὲ παραὶ λαπάρην διάμησε χιτῶνα
urn:cts:greekLit:tlg0012.tlg001.allen:3.360#ἔγχος · ὃ δʼ ἐκλίνθη καὶ ἀλεύατο κῆρα μέλαιναν .
urn:cts:greekLit:tlg0012.tlg001.allen:3.361#Ἀτρεΐδης δὲ ἐρυσσάμενος ξίφος ἀργυρόηλον
urn:cts:greekLit:tlg0012.tlg001.allen:3.362#πλῆξεν ἀνασχόμενος κόρυθος φάλον · ἀμφὶ δʼ ἄρʼ αὐτῷ
urn:cts:greekLit:tlg0012.tlg001.allen:3.363#τριχθά τε καὶ τετραχθὰ διατρυφὲν ἔκπεσε χειρός .
urn:cts:greekLit:tlg0012.tlg001.allen:3.364#Ἀτρεΐδης δʼ ᾤμωξεν ἰδὼν εἰς οὐρανὸν εὐρύν ·
urn:cts:greekLit:tlg0012.tlg001.allen:3.365#Ζεῦ πάτερ οὔ τις σεῖο θεῶν ὀλοώτερος ἄλλος ·
urn:cts:greekLit:tlg0012.tlg001.allen:3.366#ἦ τʼ ἐφάμην τίσασθαι Ἀλέξανδρον κακότητος ·
urn:cts:greekLit:tlg0012.tlg001.allen:3.367#νῦν δέ μοι ἐν χείρεσσιν ἄγη ξίφος , ἐκ δέ μοι ἔγχος
urn:cts:greekLit:tlg0012.tlg001.allen:3.368#ἠΐχθη παλάμηφιν ἐτώσιον , οὐδʼ ἔβαλόν μιν .
urn:cts:greekLit:tlg0012.tlg001.allen:3.369#ἦ καὶ ἐπαΐξας κόρυθος λάβεν ἱπποδασείης ,
urn:cts:greekLit:tlg0012.tlg001.allen:3.370#ἕλκε δʼ ἐπιστρέψας μετʼ ἐϋκνήμιδας Ἀχαιούς ·
urn:cts:greekLit:tlg0012.tlg001.allen:3.371#ἄγχε δέ μιν πολύκεστος ἱμὰς ἁπαλὴν ὑπὸ δειρήν ,
urn:cts:greekLit:tlg0012.tlg001.allen:3.372#ὅς οἱ ὑπʼ ἀνθερεῶνος ὀχεὺς τέτατο τρυφαλείης .
urn:cts:greekLit:tlg0012.tlg001.allen:3.373#καί νύ κεν εἴρυσσέν τε καὶ ἄσπετον ἤρατο κῦδος ,
urn:cts:greekLit:tlg0012.tlg001.allen:3.374#εἰ μὴ ἄρʼ ὀξὺ νόησε Διὸς θυγάτηρ Ἀφροδίτη ,
urn:cts:greekLit:tlg0012.tlg001.allen:3.375#ἥ οἱ ῥῆξεν ἱμάντα βοὸς ἶφι κταμένοιο ·
urn:cts:greekLit:tlg0012.tlg001.allen:3.376#κεινὴ δὲ τρυφάλεια ἅμʼ ἕσπετο χειρὶ παχείῃ .
urn:cts:greekLit:tlg0012.tlg001.allen:3.377#τὴν μὲν ἔπειθʼ ἥρως μετʼ ἐϋκνήμιδας Ἀχαιοὺς
urn:cts:greekLit:tlg0012.tlg001.allen:3.378#ῥῖψʼ ἐπιδινήσας , κόμισαν δʼ ἐρίηρες ἑταῖροι ·
urn:cts:greekLit:tlg0012.tlg001.allen:3.379#αὐτὰρ ὃ ἂψ ἐπόρουσε κατακτάμεναι μενεαίνων
urn:cts:greekLit:tlg0012.tlg001.allen:3.380#ἔγχεϊ χαλκείῳ · τὸν δʼ ἐξήρπαξʼ Ἀφροδίτη
urn:cts:greekLit:tlg0012.tlg001.allen:3.381#ῥεῖα μάλʼ ὥς τε θεός , ἐκάλυψε δʼ ἄρʼ ἠέρι πολλῇ ,
urn:cts:greekLit:tlg0012.tlg001.allen:3.382#κὰδ δʼ εἷσʼ ἐν θαλάμῳ εὐώδεϊ κηώεντι .
urn:cts:greekLit:tlg0012.tlg001.allen:3.383#αὐτὴ δʼ αὖ Ἑλένην καλέουσʼ ἴε · τὴν δὲ κίχανε
urn:cts:greekLit:tlg0012.tlg001.allen:3.384#πύργῳ ἐφʼ ὑψηλῷ , περὶ δὲ Τρῳαὶ ἅλις ἦσαν ·
urn:cts:greekLit:tlg0012.tlg001.allen:3.385#χειρὶ δὲ νεκταρέου ἑανοῦ ἐτίναξε λαβοῦσα ,
urn:cts:greekLit:tlg0012.tlg001.allen:3.386#γρηῒ δέ μιν ἐϊκυῖα παλαιγενέϊ προσέειπεν
urn:cts:greekLit:tlg0012.tlg001.allen:3.387#εἰροκόμῳ , ἥ οἱ Λακεδαίμονι ναιετοώσῃ
urn:cts:greekLit:tlg0012.tlg001.allen:3.388#ἤσκειν εἴρια καλά , μάλιστα δέ μιν φιλέεσκε ·
urn:cts:greekLit:tlg0012.tlg001.allen:3.389#τῇ μιν ἐεισαμένη προσεφώνεε δῖʼ Ἀφροδίτη ·
urn:cts:greekLit:tlg0012.tlg001.allen:3.390#δεῦρʼ ἴθʼ · Ἀλέξανδρός σε καλεῖ οἶκον δὲ νέεσθαι .
urn:cts:greekLit:tlg0012.tlg001.allen:3.391#κεῖνος ὅ γʼ ἐν θαλάμῳ καὶ δινωτοῖσι λέχεσσι
urn:cts:greekLit:tlg0012.tlg001.allen:3.392#κάλλεΐ τε στίλβων καὶ εἵμασιν · οὐδέ κε φαίης
urn:cts:greekLit:tlg0012.tlg001.allen:3.393#ἀνδρὶ μαχεσσάμενον τόν γʼ ἐλθεῖν , ἀλλὰ χορὸν δὲ
urn:cts:greekLit:tlg0012.tlg001.allen:3.394#ἔρχεσθʼ , ἠὲ χοροῖο νέον λήγοντα καθίζειν .
urn:cts:greekLit:tlg0012.tlg001.allen:3.395#ὣς φάτο , τῇ δʼ ἄρα θυμὸν ἐνὶ στήθεσσιν ὄρινε ·
urn:cts:greekLit:tlg0012.tlg001.allen:3.396#καί ῥʼ ὡς οὖν ἐνόησε θεᾶς περικαλλέα δειρὴν
urn:cts:greekLit:tlg0012.tlg001.allen:3.397#στήθεά θʼ ἱμερόεντα καὶ ὄμματα μαρμαίροντα ,
urn:cts:greekLit:tlg0012.tlg001.allen:3.398#θάμβησέν τʼ ἄρʼ ἔπειτα ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:3.399#δαιμονίη , τί με ταῦτα λιλαίεαι ἠπεροπεύειν ;
urn:cts:greekLit:tlg0012.tlg001.allen:3.400#ἦ πῄ με προτέρω πολίων εὖ ναιομενάων
urn:cts:greekLit:tlg0012.tlg001.allen:3.401#ἄξεις , ἢ Φρυγίης ἢ Μῃονίης ἐρατεινῆς ,
urn:cts:greekLit:tlg0012.tlg001.allen:3.402#εἴ τίς τοι καὶ κεῖθι φίλος μερόπων ἀνθρώπων ·
urn:cts:greekLit:tlg0012.tlg001.allen:3.403#οὕνεκα δὴ νῦν δῖον Ἀλέξανδρον Μενέλαος
urn:cts:greekLit:tlg0012.tlg001.allen:3.404#νικήσας ἐθέλει στυγερὴν ἐμὲ οἴκαδʼ ἄγεσθαι ,
urn:cts:greekLit:tlg0012.tlg001.allen:3.405#τοὔνεκα δὴ νῦν δεῦρο δολοφρονέουσα παρέστης ;
urn:cts:greekLit:tlg0012.tlg001.allen:3.406#ἧσο παρʼ αὐτὸν ἰοῦσα , θεῶν δʼ ἀπόεικε κελεύθου ,
urn:cts:greekLit:tlg0012.tlg001.allen:3.407#μηδʼ ἔτι σοῖσι πόδεσσιν ὑποστρέψειας Ὄλυμπον ,
urn:cts:greekLit:tlg0012.tlg001.allen:3.408#ἀλλʼ αἰεὶ περὶ κεῖνον ὀΐζυε καί ἑ φύλασσε ,
urn:cts:greekLit:tlg0012.tlg001.allen:3.409#εἰς ὅ κέ σʼ ἢ ἄλοχον ποιήσεται ἢ ὅ γε δούλην .
urn:cts:greekLit:tlg0012.tlg001.allen:3.410#κεῖσε δʼ ἐγὼν οὐκ εἶμι · νεμεσσητὸν δέ κεν εἴη ·
urn:cts:greekLit:tlg0012.tlg001.allen:3.411#κείνου πορσανέουσα λέχος · Τρῳαὶ δέ μʼ ὀπίσσω
urn:cts:greekLit:tlg0012.tlg001.allen:3.412#πᾶσαι μωμήσονται · ἔχω δʼ ἄχεʼ ἄκριτα θυμῷ .
urn:cts:greekLit:tlg0012.tlg001.allen:3.413#τὴν δὲ χολωσαμένη προσεφώνεε δῖʼ Ἀφροδίτη ·
urn:cts:greekLit:tlg0012.tlg001.allen:3.414#μή μʼ ἔρεθε σχετλίη , μὴ χωσαμένη σε μεθείω ,
urn:cts:greekLit:tlg0012.tlg001.allen:3.415#τὼς δέ σʼ ἀπεχθήρω ὡς νῦν ἔκπαγλʼ ἐφίλησα ,
urn:cts:greekLit:tlg0012.tlg001.allen:3.416#μέσσῳ δʼ ἀμφοτέρων μητίσομαι ἔχθεα λυγρὰ
urn:cts:greekLit:tlg0012.tlg001.allen:3.417#Τρώων καὶ Δαναῶν , σὺ δέ κεν κακὸν οἶτον ὄληαι .
urn:cts:greekLit:tlg0012.tlg001.allen:3.418#ὣς ἔφατʼ , ἔδεισεν δʼ Ἑλένη Διὸς ἐκγεγαυῖα ,
urn:cts:greekLit:tlg0012.tlg001.allen:3.419#βῆ δὲ κατασχομένη ἑανῷ ἀργῆτι φαεινῷ
urn:cts:greekLit:tlg0012.tlg001.allen:3.420#σιγῇ , πάσας δὲ Τρῳὰς λάθεν · ἦρχε δὲ δαίμων .
urn:cts:greekLit:tlg0012.tlg001.allen:3.421#αἳ δʼ ὅτʼ Ἀλεξάνδροιο δόμον περικαλλέʼ ἵκοντο ,
urn:cts:greekLit:tlg0012.tlg001.allen:3.422#ἀμφίπολοι μὲν ἔπειτα θοῶς ἐπὶ ἔργα τράποντο ,
urn:cts:greekLit:tlg0012.tlg001.allen:3.423#ἣ δʼ εἰς ὑψόροφον θάλαμον κίε δῖα γυναικῶν .
urn:cts:greekLit:tlg0012.tlg001.allen:3.424#τῇ δʼ ἄρα δίφρον ἑλοῦσα φιλομειδὴς Ἀφροδίτη
urn:cts:greekLit:tlg0012.tlg001.allen:3.425#ἀντίʼ Ἀλεξάνδροιο θεὰ κατέθηκε φέρουσα ·
urn:cts:greekLit:tlg0012.tlg001.allen:3.426#ἔνθα κάθιζʼ Ἑλένη κούρη Διὸς αἰγιόχοιο
urn:cts:greekLit:tlg0012.tlg001.allen:3.427#ὄσσε πάλιν κλίνασα , πόσιν δʼ ἠνίπαπε μύθῳ ·
urn:cts:greekLit:tlg0012.tlg001.allen:3.428#ἤλυθες ἐκ πολέμου · ὡς ὤφελες αὐτόθʼ ὀλέσθαι
urn:cts:greekLit:tlg0012.tlg001.allen:3.429#ἀνδρὶ δαμεὶς κρατερῷ , ὃς ἐμὸς πρότερος πόσις ἦεν .
urn:cts:greekLit:tlg0012.tlg001.allen:3.430#ἦ μὲν δὴ πρίν γʼ εὔχεʼ ἀρηϊφίλου Μενελάου
urn:cts:greekLit:tlg0012.tlg001.allen:3.431#σῇ τε βίῃ καὶ χερσὶ καὶ ἔγχεϊ φέρτερος εἶναι ·
urn:cts:greekLit:tlg0012.tlg001.allen:3.432#ἀλλʼ ἴθι νῦν προκάλεσσαι ἀρηΐφιλον Μενέλαον
urn:cts:greekLit:tlg0012.tlg001.allen:3.433#ἐξαῦτις μαχέσασθαι ἐναντίον · ἀλλά σʼ ἔγωγε
urn:cts:greekLit:tlg0012.tlg001.allen:3.434#παύεσθαι κέλομαι , μηδὲ ξανθῷ Μενελάῳ
urn:cts:greekLit:tlg0012.tlg001.allen:3.435#ἀντίβιον πόλεμον πολεμίζειν ἠδὲ μάχεσθαι
urn:cts:greekLit:tlg0012.tlg001.allen:3.436#ἀφραδέως , μή πως τάχʼ ὑπʼ αὐτοῦ δουρὶ δαμήῃς .
urn:cts:greekLit:tlg0012.tlg001.allen:3.437#τὴν δὲ Πάρις μύθοισιν ἀμειβόμενος προσέειπε ·
urn:cts:greekLit:tlg0012.tlg001.allen:3.438#μή με γύναι χαλεποῖσιν ὀνείδεσι θυμὸν ἔνιπτε ·
urn:cts:greekLit:tlg0012.tlg001.allen:3.439#νῦν μὲν γὰρ Μενέλαος ἐνίκησεν σὺν Ἀθήνῃ ,
urn:cts:greekLit:tlg0012.tlg001.allen:3.440#κεῖνον δʼ αὖτις ἐγώ · πάρα γὰρ θεοί εἰσι καὶ ἡμῖν .
urn:cts:greekLit:tlg0012.tlg001.allen:3.441#ἀλλʼ ἄγε δὴ φιλότητι τραπείομεν εὐνηθέντε ·
urn:cts:greekLit:tlg0012.tlg001.allen:3.442#οὐ γάρ πώ ποτέ μʼ ὧδέ γʼ ἔρως φρένας ἀμφεκάλυψεν ,
urn:cts:greekLit:tlg0012.tlg001.allen:3.443#οὐδʼ ὅτε σε πρῶτον Λακεδαίμονος ἐξ ἐρατεινῆς
urn:cts:greekLit:tlg0012.tlg001.allen:3.444#ἔπλεον ἁρπάξας ἐν ποντοπόροισι νέεσσι ,
urn:cts:greekLit:tlg0012.tlg001.allen:3.445#νήσῳ δʼ ἐν Κραναῇ ἐμίγην φιλότητι καὶ εὐνῇ ,
urn:cts:greekLit:tlg0012.tlg001.allen:3.446#ὥς σεο νῦν ἔραμαι καί με γλυκὺς ἵμερος αἱρεῖ .
urn:cts:greekLit:tlg0012.tlg001.allen:3.447#ἦ ῥα , καὶ ἄρχε λέχος δὲ κιών · ἅμα δʼ εἵπετʼ ἄκοιτις .
urn:cts:greekLit:tlg0012.tlg001.allen:3.448#τὼ μὲν ἄρʼ ἐν τρητοῖσι κατεύνασθεν λεχέεσσιν ,
urn:cts:greekLit:tlg0012.tlg001.allen:3.449#Ἀτρεΐδης δʼ ἀνʼ ὅμιλον ἐφοίτα θηρὶ ἐοικὼς
urn:cts:greekLit:tlg0012.tlg001.allen:3.450#εἴ που ἐσαθρήσειεν Ἀλέξανδρον θεοειδέα .
urn:cts:greekLit:tlg0012.tlg001.allen:3.451#ἀλλʼ οὔ τις δύνατο Τρώων κλειτῶν τʼ ἐπικούρων
urn:cts:greekLit:tlg0012.tlg001.allen:3.452#δεῖξαι Ἀλέξανδρον τότʼ ἀρηϊφίλῳ Μενελάῳ ·
urn:cts:greekLit:tlg0012.tlg001.allen:3.453#οὐ μὲν γὰρ φιλότητί γʼ ἐκεύθανον εἴ τις ἴδοιτο ·
urn:cts:greekLit:tlg0012.tlg001.allen:3.454#ἶσον γάρ σφιν πᾶσιν ἀπήχθετο κηρὶ μελαίνῃ .
urn:cts:greekLit:tlg0012.tlg001.allen:3.455#τοῖσι δὲ καὶ μετέειπεν ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:3.456#κέκλυτέ μευ Τρῶες καὶ Δάρδανοι ἠδʼ ἐπίκουροι ·
urn:cts:greekLit:tlg0012.tlg001.allen:3.457#νίκη μὲν δὴ φαίνετʼ ἀρηϊφίλου Μενελάου ,
urn:cts:greekLit:tlg0012.tlg001.allen:3.458#ὑμεῖς δʼ Ἀργείην Ἑλένην καὶ κτήμαθʼ ἅμʼ αὐτῇ
urn:cts:greekLit:tlg0012.tlg001.allen:3.459#ἔκδοτε , καὶ τιμὴν ἀποτινέμεν ἥν τινʼ ἔοικεν ,
urn:cts:greekLit:tlg0012.tlg001.allen:3.460#ἥ τε καὶ ἐσσομένοισι μετʼ ἀνθρώποισι πέληται .
urn:cts:greekLit:tlg0012.tlg001.allen:3.461#ὣς ἔφατʼ Ἀτρεΐδης , ἐπὶ δʼ ᾔνεον ἄλλοι Ἀχαιοί .
urn:cts:greekLit:tlg0012.tlg001.allen:4.1#οἳ δὲ θεοὶ πὰρ Ζηνὶ καθήμενοι ἠγορόωντο
urn:cts:greekLit:tlg0012.tlg001.allen:4.2#χρυσέῳ ἐν δαπέδῳ , μετὰ δέ σφισι πότνια Ἥβη
urn:cts:greekLit:tlg0012.tlg001.allen:4.3#νέκταρ ἐοινοχόει · τοὶ δὲ χρυσέοις δεπάεσσι
urn:cts:greekLit:tlg0012.tlg001.allen:4.4#δειδέχατʼ ἀλλήλους , Τρώων πόλιν εἰσορόωντες ·
urn:cts:greekLit:tlg0012.tlg001.allen:4.5#αὐτίκʼ ἐπειρᾶτο Κρονίδης ἐρεθιζέμεν Ἥρην
urn:cts:greekLit:tlg0012.tlg001.allen:4.6#κερτομίοις ἐπέεσσι παραβλήδην ἀγορεύων ·
urn:cts:greekLit:tlg0012.tlg001.allen:4.7#δοιαὶ μὲν Μενελάῳ ἀρηγόνες εἰσὶ θεάων
urn:cts:greekLit:tlg0012.tlg001.allen:4.8#Ἥρη τʼ Ἀργείη καὶ Ἀλαλκομενηῒς Ἀθήνη .
urn:cts:greekLit:tlg0012.tlg001.allen:4.9#ἀλλʼ ἤτοι ταὶ νόσφι καθήμεναι εἰσορόωσαι
urn:cts:greekLit:tlg0012.tlg001.allen:4.10#τέρπεσθον · τῷ δʼ αὖτε φιλομειδὴς Ἀφροδίτη
urn:cts:greekLit:tlg0012.tlg001.allen:4.11#αἰεὶ παρμέμβλωκε καὶ αὐτοῦ κῆρας ἀμύνει ·
urn:cts:greekLit:tlg0012.tlg001.allen:4.12#καὶ νῦν ἐξεσάωσεν ὀϊόμενον θανέεσθαι .
urn:cts:greekLit:tlg0012.tlg001.allen:4.13#ἀλλʼ ἤτοι νίκη μὲν ἀρηϊφίλου Μενελάου ·
urn:cts:greekLit:tlg0012.tlg001.allen:4.14#ἡμεῖς δὲ φραζώμεθʼ ὅπως ἔσται τάδε ἔργα ,
urn:cts:greekLit:tlg0012.tlg001.allen:4.15#ἤ ῥʼ αὖτις πόλεμόν τε κακὸν καὶ φύλοπιν αἰνὴν
urn:cts:greekLit:tlg0012.tlg001.allen:4.16#ὄρσομεν , ἦ φιλότητα μετʼ ἀμφοτέροισι βάλωμεν .
urn:cts:greekLit:tlg0012.tlg001.allen:4.17#εἰ δʼ αὖ πως τόδε πᾶσι φίλον καὶ ἡδὺ γένοιτο ,
urn:cts:greekLit:tlg0012.tlg001.allen:4.18#ἤτοι μὲν οἰκέοιτο πόλις Πριάμοιο ἄνακτος ,
urn:cts:greekLit:tlg0012.tlg001.allen:4.19#αὖτις δʼ Ἀργείην Ἑλένην Μενέλαος ἄγοιτο .
urn:cts:greekLit:tlg0012.tlg001.allen:4.20#ὣς ἔφαθʼ , αἳ δʼ ἐπέμυξαν Ἀθηναίη τε καὶ Ἥρη ·
urn:cts:greekLit:tlg0012.tlg001.allen:4.21#πλησίαι αἵ γʼ ἥσθην , κακὰ δὲ Τρώεσσι μεδέσθην .
urn:cts:greekLit:tlg0012.tlg001.allen:4.22#ἤτοι Ἀθηναίη ἀκέων ἦν οὐδέ τι εἶπε
urn:cts:greekLit:tlg0012.tlg001.allen:4.23#σκυζομένη Διὶ πατρί , χόλος δέ μιν ἄγριος ᾕρει ·
urn:cts:greekLit:tlg0012.tlg001.allen:4.24#Ἥρῃ δʼ οὐκ ἔχαδε στῆθος χόλον , ἀλλὰ προσηύδα ·
urn:cts:greekLit:tlg0012.tlg001.allen:4.25#αἰνότατε Κρονίδη ποῖον τὸν μῦθον ἔειπες ·
urn:cts:greekLit:tlg0012.tlg001.allen:4.26#πῶς ἐθέλεις ἅλιον θεῖναι πόνον ἠδʼ ἀτέλεστον ,
urn:cts:greekLit:tlg0012.tlg001.allen:4.27#ἱδρῶ θʼ ὃν ἵδρωσα μόγῳ , καμέτην δέ μοι ἵπποι
urn:cts:greekLit:tlg0012.tlg001.allen:4.28#λαὸν ἀγειρούσῃ , Πριάμῳ κακὰ τοῖό τε παισίν .
urn:cts:greekLit:tlg0012.tlg001.allen:4.29#ἕρδʼ · ἀτὰρ οὔ τοι πάντες ἐπαινέομεν θεοὶ ἄλλοι .
urn:cts:greekLit:tlg0012.tlg001.allen:4.30#τὴν δὲ μέγʼ ὀχθήσας προσέφη νεφεληγερέτα Ζεύς ·
urn:cts:greekLit:tlg0012.tlg001.allen:4.31#δαιμονίη τί νύ σε Πρίαμος Πριάμοιό τε παῖδες
urn:cts:greekLit:tlg0012.tlg001.allen:4.32#τόσσα κακὰ ῥέζουσιν , ὅ τʼ ἀσπερχὲς μενεαίνεις
urn:cts:greekLit:tlg0012.tlg001.allen:4.33#Ἰλίου ἐξαλαπάξαι ἐϋκτίμενον πτολίεθρον ;
urn:cts:greekLit:tlg0012.tlg001.allen:4.34#εἰ δὲ σύ γʼ εἰσελθοῦσα πύλας καὶ τείχεα μακρὰ
urn:cts:greekLit:tlg0012.tlg001.allen:4.35#ὠμὸν βεβρώθοις Πρίαμον Πριάμοιό τε παῖδας
urn:cts:greekLit:tlg0012.tlg001.allen:4.36#ἄλλους τε Τρῶας , τότε κεν χόλον ἐξακέσαιο .
urn:cts:greekLit:tlg0012.tlg001.allen:4.37#ἕρξον ὅπως ἐθέλεις · μὴ τοῦτό γε νεῖκος ὀπίσσω
urn:cts:greekLit:tlg0012.tlg001.allen:4.38#σοὶ καὶ ἐμοὶ μέγʼ ἔρισμα μετʼ ἀμφοτέροισι γένηται .
urn:cts:greekLit:tlg0012.tlg001.allen:4.39#ἄλλο δέ τοι ἐρέω , σὺ δʼ ἐνὶ φρεσὶ βάλλεο σῇσιν ·
urn:cts:greekLit:tlg0012.tlg001.allen:4.40#ὁππότε κεν καὶ ἐγὼ μεμαὼς πόλιν ἐξαλαπάξαι
urn:cts:greekLit:tlg0012.tlg001.allen:4.41#τὴν ἐθέλω ὅθι τοι φίλοι ἀνέρες ἐγγεγάασι ,
urn:cts:greekLit:tlg0012.tlg001.allen:4.42#μή τι διατρίβειν τὸν ἐμὸν χόλον , ἀλλά μʼ ἐᾶσαι ·
urn:cts:greekLit:tlg0012.tlg001.allen:4.43#καὶ γὰρ ἐγὼ σοὶ δῶκα ἑκὼν ἀέκοντί γε θυμῷ ·
urn:cts:greekLit:tlg0012.tlg001.allen:4.44#αἳ γὰρ ὑπʼ ἠελίῳ τε καὶ οὐρανῷ ἀστερόεντι
urn:cts:greekLit:tlg0012.tlg001.allen:4.45#ναιετάουσι πόληες ἐπιχθονίων ἀνθρώπων ,
urn:cts:greekLit:tlg0012.tlg001.allen:4.46#τάων μοι περὶ κῆρι τιέσκετο Ἴλιος ἱρὴ
urn:cts:greekLit:tlg0012.tlg001.allen:4.47#καὶ Πρίαμος καὶ λαὸς ἐϋμμελίω Πριάμοιο .
urn:cts:greekLit:tlg0012.tlg001.allen:4.48#οὐ γάρ μοί ποτε βωμὸς ἐδεύετο δαιτὸς ἐΐσης
urn:cts:greekLit:tlg0012.tlg001.allen:4.49#λοιβῆς τε κνίσης τε · τὸ γὰρ λάχομεν γέρας ἡμεῖς .
urn:cts:greekLit:tlg0012.tlg001.allen:4.50#τὸν δʼ ἠμείβετʼ ἔπειτα βοῶπις πότνια Ἥρη ·
urn:cts:greekLit:tlg0012.tlg001.allen:4.51#ἤτοι ἐμοὶ τρεῖς μὲν πολὺ φίλταταί εἰσι πόληες
urn:cts:greekLit:tlg0012.tlg001.allen:4.52#Ἄργός τε Σπάρτη τε καὶ εὐρυάγυια Μυκήνη ·
urn:cts:greekLit:tlg0012.tlg001.allen:4.53#τὰς διαπέρσαι ὅτʼ ἄν τοι ἀπέχθωνται περὶ κῆρι ·
urn:cts:greekLit:tlg0012.tlg001.allen:4.54#τάων οὔ τοι ἐγὼ πρόσθʼ ἵσταμαι οὐδὲ μεγαίρω .
urn:cts:greekLit:tlg0012.tlg001.allen:4.55#εἴ περ γὰρ φθονέω τε καὶ οὐκ εἰῶ διαπέρσαι ,
urn:cts:greekLit:tlg0012.tlg001.allen:4.56#οὐκ ἀνύω φθονέουσʼ ἐπεὶ ἦ πολὺ φέρτερός ἐσσι .
urn:cts:greekLit:tlg0012.tlg001.allen:4.57#ἀλλὰ χρὴ καὶ ἐμὸν θέμεναι πόνον οὐκ ἀτέλεστον ·
urn:cts:greekLit:tlg0012.tlg001.allen:4.58#καὶ γὰρ ἐγὼ θεός εἰμι , γένος δέ μοι ἔνθεν ὅθεν σοί ,
urn:cts:greekLit:tlg0012.tlg001.allen:4.59#καί με πρεσβυτάτην τέκετο Κρόνος ἀγκυλομήτης ,
urn:cts:greekLit:tlg0012.tlg001.allen:4.60#ἀμφότερον γενεῇ τε καὶ οὕνεκα σὴ παράκοιτις
urn:cts:greekLit:tlg0012.tlg001.allen:4.61#κέκλημαι , σὺ δὲ πᾶσι μετʼ ἀθανάτοισιν ἀνάσσεις .
urn:cts:greekLit:tlg0012.tlg001.allen:4.62#ἀλλʼ ἤτοι μὲν ταῦθʼ ὑποείξομεν ἀλλήλοισι ,
urn:cts:greekLit:tlg0012.tlg001.allen:4.63#σοὶ μὲν ἐγώ , σὺ δʼ ἐμοί · ἐπὶ δʼ ἕψονται θεοὶ ἄλλοι
urn:cts:greekLit:tlg0012.tlg001.allen:4.64#ἀθάνατοι · σὺ δὲ θᾶσσον Ἀθηναίῃ ἐπιτεῖλαι
urn:cts:greekLit:tlg0012.tlg001.allen:4.65#ἐλθεῖν ἐς Τρώων καὶ Ἀχαιῶν φύλοπιν αἰνήν ,
urn:cts:greekLit:tlg0012.tlg001.allen:4.66#πειρᾶν δʼ ὥς κε Τρῶες ὑπερκύδαντας Ἀχαιοὺς
urn:cts:greekLit:tlg0012.tlg001.allen:4.67#ἄρξωσι πρότεροι ὑπὲρ ὅρκια δηλήσασθαι .
urn:cts:greekLit:tlg0012.tlg001.allen:4.68#ὣς ἔφατʼ , οὐδʼ ἀπίθησε πατὴρ ἀνδρῶν τε θεῶν τε ·
urn:cts:greekLit:tlg0012.tlg001.allen:4.69#αὐτίκʼ Ἀθηναίην ἔπεα πτερόεντα προσηύδα ·
urn:cts:greekLit:tlg0012.tlg001.allen:4.70#αἶψα μάλʼ ἐς στρατὸν ἐλθὲ μετὰ Τρῶας καὶ Ἀχαιούς ,
urn:cts:greekLit:tlg0012.tlg001.allen:4.71#πειρᾶν δʼ ὥς κε Τρῶες ὑπερκύδαντας Ἀχαιοὺς
urn:cts:greekLit:tlg0012.tlg001.allen:4.72#ἄρξωσι πρότεροι ὑπὲρ ὅρκια δηλήσασθαι .
urn:cts:greekLit:tlg0012.tlg001.allen:4.73#ὣς εἰπὼν ὄτρυνε πάρος μεμαυῖαν Ἀθήνην ,
urn:cts:greekLit:tlg0012.tlg001.allen:4.74#βῆ δὲ κατʼ Οὐλύμποιο καρήνων ἀΐξασα .
urn:cts:greekLit:tlg0012.tlg001.allen:4.75#οἷον δʼ ἀστέρα ἧκε Κρόνου πάϊς ἀγκυλομήτεω
urn:cts:greekLit:tlg0012.tlg001.allen:4.76#ἢ ναύτῃσι τέρας ἠὲ στρατῷ εὐρέϊ λαῶν
urn:cts:greekLit:tlg0012.tlg001.allen:4.77#λαμπρόν · τοῦ δέ τε πολλοὶ ἀπὸ σπινθῆρες ἵενται ·
urn:cts:greekLit:tlg0012.tlg001.allen:4.78#τῷ ἐϊκυῖʼ ἤϊξεν ἐπὶ χθόνα Παλλὰς Ἀθήνη ,
urn:cts:greekLit:tlg0012.tlg001.allen:4.79#κὰδ δʼ ἔθορʼ ἐς μέσσον · θάμβος δʼ ἔχεν εἰσορόωντας
urn:cts:greekLit:tlg0012.tlg001.allen:4.80#Τρῶάς θʼ ἱπποδάμους καὶ ἐϋκνήμιδας Ἀχαιούς ·
urn:cts:greekLit:tlg0012.tlg001.allen:4.81#ὧδε δέ τις εἴπεσκεν ἰδὼν ἐς πλησίον ἄλλον ·
urn:cts:greekLit:tlg0012.tlg001.allen:4.82#ἦ ῥʼ αὖτις πόλεμός τε κακὸς καὶ φύλοπις αἰνὴ
urn:cts:greekLit:tlg0012.tlg001.allen:4.83#ἔσσεται , ἢ φιλότητα μετʼ ἀμφοτέροισι τίθησι
urn:cts:greekLit:tlg0012.tlg001.allen:4.84#Ζεύς , ὅς τʼ ἀνθρώπων ταμίης πολέμοιο τέτυκται .
urn:cts:greekLit:tlg0012.tlg001.allen:4.85#ὣς ἄρα τις εἴπεσκεν Ἀχαιῶν τε Τρώων τε .
urn:cts:greekLit:tlg0012.tlg001.allen:4.86#ἣ δʼ ἀνδρὶ ἰκέλη Τρώων κατεδύσεθʼ ὅμιλον
urn:cts:greekLit:tlg0012.tlg001.allen:4.87#Λαοδόκῳ Ἀντηνορίδῃ κρατερῷ αἰχμητῇ ,
urn:cts:greekLit:tlg0012.tlg001.allen:4.88#Πάνδαρον ἀντίθεον διζημένη εἴ που ἐφεύροι .
urn:cts:greekLit:tlg0012.tlg001.allen:4.89#εὗρε Λυκάονος υἱὸν ἀμύμονά τε κρατερόν τε
urn:cts:greekLit:tlg0012.tlg001.allen:4.90#ἑσταότʼ · ἀμφὶ δέ μιν κρατεραὶ στίχες ἀσπιστάων
urn:cts:greekLit:tlg0012.tlg001.allen:4.91#λαῶν , οἵ οἱ ἕποντο ἀπʼ Αἰσήποιο ῥοάων ·
urn:cts:greekLit:tlg0012.tlg001.allen:4.92#ἀγχοῦ δʼ ἱσταμένη ἔπεα πτερόεντα προσηύδα ·
urn:cts:greekLit:tlg0012.tlg001.allen:4.93#ἦ ῥά νύ μοί τι πίθοιο Λυκάονος υἱὲ δαΐφρον .
urn:cts:greekLit:tlg0012.tlg001.allen:4.94#τλαίης κεν Μενελάῳ ἐπιπροέμεν ταχὺν ἰόν ,
urn:cts:greekLit:tlg0012.tlg001.allen:4.95#πᾶσι δέ κε Τρώεσσι χάριν καὶ κῦδος ἄροιο ,
urn:cts:greekLit:tlg0012.tlg001.allen:4.96#ἐκ πάντων δὲ μάλιστα Ἀλεξάνδρῳ βασιλῆϊ .
urn:cts:greekLit:tlg0012.tlg001.allen:4.97#τοῦ κεν δὴ πάμπρωτα παρʼ ἀγλαὰ δῶρα φέροιο ,
urn:cts:greekLit:tlg0012.tlg001.allen:4.98#αἴ κεν ἴδῃ Μενέλαον ἀρήϊον Ἀτρέος υἱὸν
urn:cts:greekLit:tlg0012.tlg001.allen:4.99#σῷ βέλεϊ δμηθέντα πυρῆς ἐπιβάντʼ ἀλεγεινῆς .
urn:cts:greekLit:tlg0012.tlg001.allen:4.100#ἀλλʼ ἄγʼ ὀΐστευσον Μενελάου κυδαλίμοιο ,
urn:cts:greekLit:tlg0012.tlg001.allen:4.101#εὔχεο δʼ Ἀπόλλωνι Λυκηγενέϊ κλυτοτόξῳ
urn:cts:greekLit:tlg0012.tlg001.allen:4.102#ἀρνῶν πρωτογόνων ῥέξειν κλειτὴν ἑκατόμβην
urn:cts:greekLit:tlg0012.tlg001.allen:4.103#οἴκαδε νοστήσας ἱερῆς εἰς ἄστυ Ζελείης .
urn:cts:greekLit:tlg0012.tlg001.allen:4.104#ὣς φάτʼ Ἀθηναίη , τῷ δὲ φρένας ἄφρονι πεῖθεν ·
urn:cts:greekLit:tlg0012.tlg001.allen:4.105#αὐτίκʼ ἐσύλα τόξον ἐΰξοον ἰξάλου αἰγὸς
urn:cts:greekLit:tlg0012.tlg001.allen:4.106#ἀγρίου , ὅν ῥά ποτʼ αὐτὸς ὑπὸ στέρνοιο τυχήσας
urn:cts:greekLit:tlg0012.tlg001.allen:4.107#πέτρης ἐκβαίνοντα δεδεγμένος ἐν προδοκῇσι
urn:cts:greekLit:tlg0012.tlg001.allen:4.108#βεβλήκει πρὸς στῆθος · ὃ δʼ ὕπτιος ἔμπεσε πέτρῃ .
urn:cts:greekLit:tlg0012.tlg001.allen:4.109#τοῦ κέρα ἐκ κεφαλῆς ἑκκαιδεκάδωρα πεφύκει ·
urn:cts:greekLit:tlg0012.tlg001.allen:4.110#καὶ τὰ μὲν ἀσκήσας κεραοξόος ἤραρε τέκτων ,
urn:cts:greekLit:tlg0012.tlg001.allen:4.111#πᾶν δʼ εὖ λειήνας χρυσέην ἐπέθηκε κορώνην .
urn:cts:greekLit:tlg0012.tlg001.allen:4.112#καὶ τὸ μὲν εὖ κατέθηκε τανυσσάμενος ποτὶ γαίῃ
urn:cts:greekLit:tlg0012.tlg001.allen:4.113#ἀγκλίνας · πρόσθεν δὲ σάκεα σχέθον ἐσθλοὶ ἑταῖροι
urn:cts:greekLit:tlg0012.tlg001.allen:4.114#μὴ πρὶν ἀναΐξειαν ἀρήϊοι υἷες Ἀχαιῶν
urn:cts:greekLit:tlg0012.tlg001.allen:4.115#πρὶν βλῆσθαι Μενέλαον ἀρήϊον Ἀτρέος υἱόν .
urn:cts:greekLit:tlg0012.tlg001.allen:4.116#αὐτὰρ ὁ σύλα πῶμα φαρέτρης , ἐκ δʼ ἕλετʼ ἰὸν
urn:cts:greekLit:tlg0012.tlg001.allen:4.117#ἀβλῆτα πτερόεντα μελαινέων ἕρμʼ ὀδυνάων ·
urn:cts:greekLit:tlg0012.tlg001.allen:4.118#αἶψα δʼ ἐπὶ νευρῇ κατεκόσμει πικρὸν ὀϊστόν ,
urn:cts:greekLit:tlg0012.tlg001.allen:4.119#εὔχετο δʼ Ἀπόλλωνι Λυκηγενέϊ κλυτοτόξῳ
urn:cts:greekLit:tlg0012.tlg001.allen:4.120#ἀρνῶν πρωτογόνων ῥέξειν κλειτὴν ἑκατόμβην
urn:cts:greekLit:tlg0012.tlg001.allen:4.121#οἴκαδε νοστήσας ἱερῆς εἰς ἄστυ Ζελείης .
urn:cts:greekLit:tlg0012.tlg001.allen:4.122#ἕλκε δʼ ὁμοῦ γλυφίδας τε λαβὼν καὶ νεῦρα βόεια ·
urn:cts:greekLit:tlg0012.tlg001.allen:4.123#νευρὴν μὲν μαζῷ πέλασεν , τόξῳ δὲ σίδηρον .
urn:cts:greekLit:tlg0012.tlg001.allen:4.124#αὐτὰρ ἐπεὶ δὴ κυκλοτερὲς μέγα τόξον ἔτεινε ,
urn:cts:greekLit:tlg0012.tlg001.allen:4.125#λίγξε βιός , νευρὴ δὲ μέγʼ ἴαχεν , ἆλτο δʼ ὀϊστὸς
urn:cts:greekLit:tlg0012.tlg001.allen:4.126#ὀξυβελὴς καθʼ ὅμιλον ἐπιπτέσθαι μενεαίνων .
urn:cts:greekLit:tlg0012.tlg001.allen:4.127#οὐδὲ σέθεν Μενέλαε θεοὶ μάκαρες λελάθοντο
urn:cts:greekLit:tlg0012.tlg001.allen:4.128#ἀθάνατοι , πρώτη δὲ Διὸς θυγάτηρ ἀγελείη ,
urn:cts:greekLit:tlg0012.tlg001.allen:4.129#ἥ τοι πρόσθε στᾶσα βέλος ἐχεπευκὲς ἄμυνεν .
urn:cts:greekLit:tlg0012.tlg001.allen:4.130#ἣ δὲ τόσον μὲν ἔεργεν ἀπὸ χροὸς ὡς ὅτε μήτηρ
urn:cts:greekLit:tlg0012.tlg001.allen:4.131#παιδὸς ἐέργῃ μυῖαν ὅθʼ ἡδέϊ λέξεται ὕπνῳ ,
urn:cts:greekLit:tlg0012.tlg001.allen:4.132#αὐτὴ δʼ αὖτʼ ἴθυνεν ὅθι ζωστῆρος ὀχῆες
urn:cts:greekLit:tlg0012.tlg001.allen:4.133#χρύσειοι σύνεχον καὶ διπλόος ἤντετο θώρηξ .
urn:cts:greekLit:tlg0012.tlg001.allen:4.134#ἐν δʼ ἔπεσε ζωστῆρι ἀρηρότι πικρὸς ὀϊστός ·
urn:cts:greekLit:tlg0012.tlg001.allen:4.135#διὰ μὲν ἂρ ζωστῆρος ἐλήλατο δαιδαλέοιο ,
urn:cts:greekLit:tlg0012.tlg001.allen:4.136#καὶ διὰ θώρηκος πολυδαιδάλου ἠρήρειστο
urn:cts:greekLit:tlg0012.tlg001.allen:4.137#μίτρης θʼ , ἣν ἐφόρει ἔρυμα χροὸς ἕρκος ἀκόντων ,
urn:cts:greekLit:tlg0012.tlg001.allen:4.138#ἥ οἱ πλεῖστον ἔρυτο · διὰ πρὸ δὲ εἴσατο καὶ τῆς .
urn:cts:greekLit:tlg0012.tlg001.allen:4.139#ἀκρότατον δʼ ἄρʼ ὀϊστὸς ἐπέγραψε χρόα φωτός ·
urn:cts:greekLit:tlg0012.tlg001.allen:4.140#αὐτίκα δʼ ἔρρεεν αἷμα κελαινεφὲς ἐξ ὠτειλῆς .
urn:cts:greekLit:tlg0012.tlg001.allen:4.141#ὡς δʼ ὅτε τίς τʼ ἐλέφαντα γυνὴ φοίνικι μιήνῃ
urn:cts:greekLit:tlg0012.tlg001.allen:4.142#Μῃονὶς ἠὲ Κάειρα παρήϊον ἔμμεναι ἵππων ·
urn:cts:greekLit:tlg0012.tlg001.allen:4.143#κεῖται δʼ ἐν θαλάμῳ , πολέες τέ μιν ἠρήσαντο
urn:cts:greekLit:tlg0012.tlg001.allen:4.144#ἱππῆες φορέειν · βασιλῆϊ δὲ κεῖται ἄγαλμα ,
urn:cts:greekLit:tlg0012.tlg001.allen:4.145#ἀμφότερον κόσμός θʼ ἵππῳ ἐλατῆρί τε κῦδος ·
urn:cts:greekLit:tlg0012.tlg001.allen:4.146#τοῖοί τοι Μενέλαε μιάνθην αἵματι μηροὶ
urn:cts:greekLit:tlg0012.tlg001.allen:4.147#εὐφυέες κνῆμαί τε ἰδὲ σφυρὰ κάλʼ ὑπένερθε .
urn:cts:greekLit:tlg0012.tlg001.allen:4.148#ῥίγησεν δʼ ἄρʼ ἔπειτα ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:4.149#ὡς εἶδεν μέλαν αἷμα καταρρέον ἐξ ὠτειλῆς ·
urn:cts:greekLit:tlg0012.tlg001.allen:4.150#ῥίγησεν δὲ καὶ αὐτὸς ἀρηΐφιλος Μενέλαος .
urn:cts:greekLit:tlg0012.tlg001.allen:4.151#ὡς δὲ ἴδεν νεῦρόν τε καὶ ὄγκους ἐκτὸς ἐόντας
urn:cts:greekLit:tlg0012.tlg001.allen:4.152#ἄψορρόν οἱ θυμὸς ἐνὶ στήθεσσιν ἀγέρθη .
urn:cts:greekLit:tlg0012.tlg001.allen:4.153#τοῖς δὲ βαρὺ στενάχων μετέφη κρείων Ἀγαμέμνων
urn:cts:greekLit:tlg0012.tlg001.allen:4.154#χειρὸς ἔχων Μενέλαον , ἐπεστενάχοντο δʼ ἑταῖροι ·
urn:cts:greekLit:tlg0012.tlg001.allen:4.155#φίλε κασίγνητε θάνατόν νύ τοι ὅρκιʼ ἔταμνον
urn:cts:greekLit:tlg0012.tlg001.allen:4.156#οἶον προστήσας πρὸ Ἀχαιῶν Τρωσὶ μάχεσθαι ,
urn:cts:greekLit:tlg0012.tlg001.allen:4.157#ὥς σʼ ἔβαλον Τρῶες , κατὰ δʼ ὅρκια πιστὰ πάτησαν .
urn:cts:greekLit:tlg0012.tlg001.allen:4.158#οὐ μέν πως ἅλιον πέλει ὅρκιον αἷμά τε ἀρνῶν
urn:cts:greekLit:tlg0012.tlg001.allen:4.159#σπονδαί τʼ ἄκρητοι καὶ δεξιαὶ ᾗς ἐπέπιθμεν .
urn:cts:greekLit:tlg0012.tlg001.allen:4.160#εἴ περ γάρ τε καὶ αὐτίκʼ Ὀλύμπιος οὐκ ἐτέλεσσεν ,
urn:cts:greekLit:tlg0012.tlg001.allen:4.161#ἔκ τε καὶ ὀψὲ τελεῖ , σύν τε μεγάλῳ ἀπέτισαν
urn:cts:greekLit:tlg0012.tlg001.allen:4.162#σὺν σφῇσιν κεφαλῇσι γυναιξί τε καὶ τεκέεσσιν .
urn:cts:greekLit:tlg0012.tlg001.allen:4.163#εὖ γὰρ ἐγὼ τόδε οἶδα κατὰ φρένα καὶ κατὰ θυμόν ·
urn:cts:greekLit:tlg0012.tlg001.allen:4.164#ἔσσεται ἦμαρ ὅτʼ ἄν ποτʼ ὀλώλῃ Ἴλιος ἱρὴ
urn:cts:greekLit:tlg0012.tlg001.allen:4.165#καὶ Πρίαμος καὶ λαὸς ἐϋμμελίω Πριάμοιο ,
urn:cts:greekLit:tlg0012.tlg001.allen:4.166#Ζεὺς δέ σφι Κρονίδης ὑψίζυγος αἰθέρι ναίων
urn:cts:greekLit:tlg0012.tlg001.allen:4.167#αὐτὸς ἐπισσείῃσιν ἐρεμνὴν αἰγίδα πᾶσι
urn:cts:greekLit:tlg0012.tlg001.allen:4.168#τῆσδʼ ἀπάτης κοτέων · τὰ μὲν ἔσσεται οὐκ ἀτέλεστα ·
urn:cts:greekLit:tlg0012.tlg001.allen:4.169#ἀλλά μοι αἰνὸν ἄχος σέθεν ἔσσεται ὦ Μενέλαε
urn:cts:greekLit:tlg0012.tlg001.allen:4.170#αἴ κε θάνῃς καὶ πότμον ἀναπλήσῃς βιότοιο .
urn:cts:greekLit:tlg0012.tlg001.allen:4.171#καί κεν ἐλέγχιστος πολυδίψιον Ἄργος ἱκοίμην ·
urn:cts:greekLit:tlg0012.tlg001.allen:4.172#αὐτίκα γὰρ μνήσονται Ἀχαιοὶ πατρίδος αἴης ·
urn:cts:greekLit:tlg0012.tlg001.allen:4.173#κὰδ δέ κεν εὐχωλὴν Πριάμῳ καὶ Τρωσὶ λίποιμεν
urn:cts:greekLit:tlg0012.tlg001.allen:4.174#Ἀργείην Ἑλένην · σέο δʼ ὀστέα πύσει ἄρουρα
urn:cts:greekLit:tlg0012.tlg001.allen:4.175#κειμένου ἐν Τροίῃ ἀτελευτήτῳ ἐπὶ ἔργῳ .
urn:cts:greekLit:tlg0012.tlg001.allen:4.176#καί κέ τις ὧδʼ ἐρέει Τρώων ὑπερηνορεόντων
urn:cts:greekLit:tlg0012.tlg001.allen:4.177#τύμβῳ ἐπιθρῴσκων Μενελάου κυδαλίμοιο ·
urn:cts:greekLit:tlg0012.tlg001.allen:4.178#αἴθʼ οὕτως ἐπὶ πᾶσι χόλον τελέσειʼ Ἀγαμέμνων ,
urn:cts:greekLit:tlg0012.tlg001.allen:4.179#ὡς καὶ νῦν ἅλιον στρατὸν ἤγαγεν ἐνθάδʼ Ἀχαιῶν ,
urn:cts:greekLit:tlg0012.tlg001.allen:4.180#καὶ δὴ ἔβη οἶκον δὲ φίλην ἐς πατρίδα γαῖαν
urn:cts:greekLit:tlg0012.tlg001.allen:4.181#σὺν κεινῇσιν νηυσὶ λιπὼν ἀγαθὸν Μενέλαον .
urn:cts:greekLit:tlg0012.tlg001.allen:4.182#ὥς ποτέ τις ἐρέει · τότε μοι χάνοι εὐρεῖα χθών .
urn:cts:greekLit:tlg0012.tlg001.allen:4.183#τὸν δʼ ἐπιθαρσύνων προσέφη ξανθὸς Μενέλαος ·
urn:cts:greekLit:tlg0012.tlg001.allen:4.184#θάρσει , μηδέ τί πω δειδίσσεο λαὸν Ἀχαιῶν ·
urn:cts:greekLit:tlg0012.tlg001.allen:4.185#οὐκ ἐν καιρίῳ ὀξὺ πάγη βέλος , ἀλλὰ πάροιθεν
urn:cts:greekLit:tlg0012.tlg001.allen:4.186#εἰρύσατο ζωστήρ τε παναίολος ἠδʼ ὑπένερθε
urn:cts:greekLit:tlg0012.tlg001.allen:4.187#ζῶμά τε καὶ μίτρη , τὴν χαλκῆες κάμον ἄνδρες .
urn:cts:greekLit:tlg0012.tlg001.allen:4.188#τὸν δʼ ἀπαμειβόμενος προσέφη κρείων Ἀγαμέμνων ·
urn:cts:greekLit:tlg0012.tlg001.allen:4.189#αἲ γὰρ δὴ οὕτως εἴη φίλος ὦ Μενέλαε ·
urn:cts:greekLit:tlg0012.tlg001.allen:4.190#ἕλκος δʼ ἰητὴρ ἐπιμάσσεται ἠδʼ ἐπιθήσει
urn:cts:greekLit:tlg0012.tlg001.allen:4.191#φάρμαχʼ ἅ κεν παύσῃσι μελαινάων ὀδυνάων .
urn:cts:greekLit:tlg0012.tlg001.allen:4.192#ἦ καὶ Ταλθύβιον θεῖον κήρυκα προσηύδα ·
urn:cts:greekLit:tlg0012.tlg001.allen:4.193#Ταλθύβιʼ ὅττι τάχιστα Μαχάονα δεῦρο κάλεσσον
urn:cts:greekLit:tlg0012.tlg001.allen:4.194#φῶτʼ Ἀσκληπιοῦ υἱὸν ἀμύμονος ἰητῆρος ,
urn:cts:greekLit:tlg0012.tlg001.allen:4.195#ὄφρα ἴδῃ Μενέλαον ἀρήϊον Ἀτρέος υἱόν ,
urn:cts:greekLit:tlg0012.tlg001.allen:4.196#ὅν τις ὀϊστεύσας ἔβαλεν τόξων ἐῢ εἰδὼς
urn:cts:greekLit:tlg0012.tlg001.allen:4.197#Τρώων ἢ Λυκίων , τῷ μὲν κλέος , ἄμμι δὲ πένθος .
urn:cts:greekLit:tlg0012.tlg001.allen:4.198#ὣς ἔφατʼ , οὐδʼ ἄρα οἱ κῆρυξ ἀπίθησεν ἀκούσας ,
urn:cts:greekLit:tlg0012.tlg001.allen:4.199#βῆ δʼ ἰέναι κατὰ λαὸν Ἀχαιῶν χαλκοχιτώνων
urn:cts:greekLit:tlg0012.tlg001.allen:4.200#παπταίνων ἥρωα Μαχάονα · τὸν δὲ νόησεν
urn:cts:greekLit:tlg0012.tlg001.allen:4.201#ἑσταότʼ · ἀμφὶ δέ μιν κρατεραὶ στίχες ἀσπιστάων
urn:cts:greekLit:tlg0012.tlg001.allen:4.202#λαῶν , οἵ οἱ ἕποντο Τρίκης ἐξ ἱπποβότοιο .
urn:cts:greekLit:tlg0012.tlg001.allen:4.203#ἀγχοῦ δʼ ἱστάμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:4.204#ὄρσʼ Ἀσκληπιάδη , καλέει κρείων Ἀγαμέμνων ,
urn:cts:greekLit:tlg0012.tlg001.allen:4.205#ὄφρα ἴδῃς Μενέλαον ἀρήϊον ἀρχὸν Ἀχαιῶν ,
urn:cts:greekLit:tlg0012.tlg001.allen:4.206#ὅν τις ὀϊστεύσας ἔβαλεν τόξων ἐῢ εἰδὼς
urn:cts:greekLit:tlg0012.tlg001.allen:4.207#Τρώων ἢ Λυκίων , τῷ μὲν κλέος , ἄμμι δὲ πένθος .
urn:cts:greekLit:tlg0012.tlg001.allen:4.208#ὣς φάτο , τῷ δʼ ἄρα θυμὸν ἐνὶ στήθεσσιν ὄρινε ·
urn:cts:greekLit:tlg0012.tlg001.allen:4.209#βὰν δʼ ἰέναι καθʼ ὅμιλον ἀνὰ στρατὸν εὐρὺν Ἀχαιῶν .
urn:cts:greekLit:tlg0012.tlg001.allen:4.210#ἀλλʼ ὅτε δή ῥʼ ἵκανον ὅθι ξανθὸς Μενέλαος
urn:cts:greekLit:tlg0012.tlg001.allen:4.211#βλήμενος ἦν , περὶ δʼ αὐτὸν ἀγηγέραθʼ ὅσσοι ἄριστοι
urn:cts:greekLit:tlg0012.tlg001.allen:4.212#κυκλόσʼ , ὃ δʼ ἐν μέσσοισι παρίστατο ἰσόθεος φώς ,
urn:cts:greekLit:tlg0012.tlg001.allen:4.213#αὐτίκα δʼ ἐκ ζωστῆρος ἀρηρότος ἕλκεν ὀϊστόν ·
urn:cts:greekLit:tlg0012.tlg001.allen:4.214#τοῦ δʼ ἐξελκομένοιο πάλιν ἄγεν ὀξέες ὄγκοι .
urn:cts:greekLit:tlg0012.tlg001.allen:4.215#λῦσε δέ οἱ ζωστῆρα παναίολον ἠδʼ ὑπένερθε
urn:cts:greekLit:tlg0012.tlg001.allen:4.216#ζῶμά τε καὶ μίτρην , τὴν χαλκῆες κάμον ἄνδρες .
urn:cts:greekLit:tlg0012.tlg001.allen:4.217#αὐτὰρ ἐπεὶ ἴδεν ἕλκος ὅθʼ ἔμπεσε πικρὸς ὀϊστός ,
urn:cts:greekLit:tlg0012.tlg001.allen:4.218#αἷμʼ ἐκμυζήσας ἐπʼ ἄρʼ ἤπια φάρμακα εἰδὼς
urn:cts:greekLit:tlg0012.tlg001.allen:4.219#πάσσε , τά οἵ ποτε πατρὶ φίλα φρονέων πόρε Χείρων .
urn:cts:greekLit:tlg0012.tlg001.allen:4.220#ὄφρα τοὶ ἀμφεπένοντο βοὴν ἀγαθὸν Μενέλαον ,
urn:cts:greekLit:tlg0012.tlg001.allen:4.221#τόφρα δʼ ἐπὶ Τρώων στίχες ἤλυθον ἀσπιστάων ·
urn:cts:greekLit:tlg0012.tlg001.allen:4.222#οἳ δʼ αὖτις κατὰ τεύχεʼ ἔδυν , μνήσαντο δὲ χάρμης .
urn:cts:greekLit:tlg0012.tlg001.allen:4.223#ἔνθʼ οὐκ ἂν βρίζοντα ἴδοις Ἀγαμέμνονα δῖον
urn:cts:greekLit:tlg0012.tlg001.allen:4.224#οὐδὲ καταπτώσσοντʼ οὐδʼ οὐκ ἐθέλοντα μάχεσθαι ,
urn:cts:greekLit:tlg0012.tlg001.allen:4.225#ἀλλὰ μάλα σπεύδοντα μάχην ἐς κυδιάνειραν .
urn:cts:greekLit:tlg0012.tlg001.allen:4.226#ἵππους μὲν γὰρ ἔασε καὶ ἅρματα ποικίλα χαλκῷ ·
urn:cts:greekLit:tlg0012.tlg001.allen:4.227#καὶ τοὺς μὲν θεράπων ἀπάνευθʼ ἔχε φυσιόωντας
urn:cts:greekLit:tlg0012.tlg001.allen:4.228#Εὐρυμέδων υἱὸς Πτολεμαίου Πειραΐδαο ·
urn:cts:greekLit:tlg0012.tlg001.allen:4.229#τῷ μάλα πόλλʼ ἐπέτελλε παρισχέμεν ὁππότε κέν μιν
urn:cts:greekLit:tlg0012.tlg001.allen:4.230#γυῖα λάβῃ κάματος πολέας διὰ κοιρανέοντα ·
urn:cts:greekLit:tlg0012.tlg001.allen:4.231#αὐτὰρ ὃ πεζὸς ἐὼν ἐπεπωλεῖτο στίχας ἀνδρῶν ·
urn:cts:greekLit:tlg0012.tlg001.allen:4.232#καί ῥʼ οὓς μὲν σπεύδοντας ἴδοι Δαναῶν ταχυπώλων ,
urn:cts:greekLit:tlg0012.tlg001.allen:4.233#τοὺς μάλα θαρσύνεσκε παριστάμενος ἐπέεσσιν ·
urn:cts:greekLit:tlg0012.tlg001.allen:4.234#Ἀργεῖοι μή πώ τι μεθίετε θούριδος ἀλκῆς ·
urn:cts:greekLit:tlg0012.tlg001.allen:4.235#οὐ γὰρ ἐπὶ ψευδέσσι πατὴρ Ζεὺς ἔσσετʼ ἀρωγός ,
urn:cts:greekLit:tlg0012.tlg001.allen:4.236#ἀλλʼ οἵ περ πρότεροι ὑπὲρ ὅρκια δηλήσαντο
urn:cts:greekLit:tlg0012.tlg001.allen:4.237#τῶν ἤτοι αὐτῶν τέρενα χρόα γῦπες ἔδονται ,
urn:cts:greekLit:tlg0012.tlg001.allen:4.238#ἡμεῖς αὖτʼ ἀλόχους τε φίλας καὶ νήπια τέκνα
urn:cts:greekLit:tlg0012.tlg001.allen:4.239#ἄξομεν ἐν νήεσσιν , ἐπὴν πτολίεθρον ἕλωμεν .
urn:cts:greekLit:tlg0012.tlg001.allen:4.240#οὕς τινας αὖ μεθιέντας ἴδοι στυγεροῦ πολέμοιο ,
urn:cts:greekLit:tlg0012.tlg001.allen:4.241#τοὺς μάλα νεικείεσκε χολωτοῖσιν ἐπέεσσιν ·
urn:cts:greekLit:tlg0012.tlg001.allen:4.242#Ἀργεῖοι ἰόμωροι ἐλεγχέες οὔ νυ σέβεσθε ;
urn:cts:greekLit:tlg0012.tlg001.allen:4.243#τίφθʼ οὕτως ἔστητε τεθηπότες ἠΰτε νεβροί ,
urn:cts:greekLit:tlg0012.tlg001.allen:4.244#αἵ τʼ ἐπεὶ οὖν ἔκαμον πολέος πεδίοιο θέουσαι
urn:cts:greekLit:tlg0012.tlg001.allen:4.245#ἑστᾶσʼ , οὐδʼ ἄρα τίς σφι μετὰ φρεσὶ γίγνεται ἀλκή ·
urn:cts:greekLit:tlg0012.tlg001.allen:4.246#ὣς ὑμεῖς ἔστητε τεθηπότες οὐδὲ μάχεσθε .
urn:cts:greekLit:tlg0012.tlg001.allen:4.247#ἦ μένετε Τρῶας σχεδὸν ἐλθέμεν ἔνθά τε νῆες
urn:cts:greekLit:tlg0012.tlg001.allen:4.248#εἰρύατʼ εὔπρυμνοι πολιῆς ἐπὶ θινὶ θαλάσσης ,
urn:cts:greekLit:tlg0012.tlg001.allen:4.249#ὄφρα ἴδητʼ αἴ κʼ ὔμμιν ὑπέρσχῃ χεῖρα Κρονίων ;
urn:cts:greekLit:tlg0012.tlg001.allen:4.250#ὣς ὅ γε κοιρανέων ἐπεπωλεῖτο στίχας ἀνδρῶν ·
urn:cts:greekLit:tlg0012.tlg001.allen:4.251#ἦλθε δʼ ἐπὶ Κρήτεσσι κιὼν ἀνὰ οὐλαμὸν ἀνδρῶν .
urn:cts:greekLit:tlg0012.tlg001.allen:4.252#οἳ δʼ ἀμφʼ Ἰδομενῆα δαΐφρονα θωρήσσοντο ·
urn:cts:greekLit:tlg0012.tlg001.allen:4.253#Ἰδομενεὺς μὲν ἐνὶ προμάχοις συῒ εἴκελος ἀλκήν ,
urn:cts:greekLit:tlg0012.tlg001.allen:4.254#Μηριόνης δʼ ἄρα οἱ πυμάτας ὄτρυνε φάλαγγας .
urn:cts:greekLit:tlg0012.tlg001.allen:4.255#τοὺς δὲ ἰδὼν γήθησεν ἄναξ ἀνδρῶν Ἀγαμέμνων ,
urn:cts:greekLit:tlg0012.tlg001.allen:4.256#αὐτίκα δʼ Ἰδομενῆα προσηύδα μειλιχίοισιν ·
urn:cts:greekLit:tlg0012.tlg001.allen:4.257#Ἰδομενεῦ περὶ μέν σε τίω Δαναῶν ταχυπώλων
urn:cts:greekLit:tlg0012.tlg001.allen:4.258#ἠμὲν ἐνὶ πτολέμῳ ἠδʼ ἀλλοίῳ ἐπὶ ἔργῳ
urn:cts:greekLit:tlg0012.tlg001.allen:4.259#ἠδʼ ἐν δαίθʼ , ὅτε πέρ τε γερούσιον αἴθοπα οἶνον
urn:cts:greekLit:tlg0012.tlg001.allen:4.260#Ἀργείων οἳ ἄριστοι ἐνὶ κρητῆρι κέρωνται .
urn:cts:greekLit:tlg0012.tlg001.allen:4.261#εἴ περ γάρ τʼ ἄλλοι γε κάρη κομόωντες Ἀχαιοὶ
urn:cts:greekLit:tlg0012.tlg001.allen:4.262#δαιτρὸν πίνωσιν , σὸν δὲ πλεῖον δέπας αἰεὶ
urn:cts:greekLit:tlg0012.tlg001.allen:4.263#ἕστηχʼ , ὥς περ ἐμοί , πιέειν ὅτε θυμὸς ἀνώγοι .
urn:cts:greekLit:tlg0012.tlg001.allen:4.264#ἀλλʼ ὄρσευ πόλεμον δʼ οἷος πάρος εὔχεαι εἶναι .
urn:cts:greekLit:tlg0012.tlg001.allen:4.265#τὸν δʼ αὖτʼ Ἰδομενεὺς Κρητῶν ἀγὸς ἀντίον ηὔδα ·
urn:cts:greekLit:tlg0012.tlg001.allen:4.266#Ἀτρεΐδη μάλα μέν τοι ἐγὼν ἐρίηρος ἑταῖρος
urn:cts:greekLit:tlg0012.tlg001.allen:4.267#ἔσσομαι , ὡς τὸ πρῶτον ὑπέστην καὶ κατένευσα ·
urn:cts:greekLit:tlg0012.tlg001.allen:4.268#ἀλλʼ ἄλλους ὄτρυνε κάρη κομόωντας Ἀχαιοὺς
urn:cts:greekLit:tlg0012.tlg001.allen:4.269#ὄφρα τάχιστα μαχώμεθʼ , ἐπεὶ σύν γʼ ὅρκιʼ ἔχευαν
urn:cts:greekLit:tlg0012.tlg001.allen:4.270#Τρῶες · τοῖσιν δʼ αὖ θάνατος καὶ κήδεʼ ὀπίσσω
urn:cts:greekLit:tlg0012.tlg001.allen:4.271#ἔσσετʼ ἐπεὶ πρότεροι ὑπὲρ ὅρκια δηλήσαντο .
urn:cts:greekLit:tlg0012.tlg001.allen:4.272#ὣς ἔφατʼ , Ἀτρεΐδης δὲ παρῴχετο γηθόσυνος κῆρ ·
urn:cts:greekLit:tlg0012.tlg001.allen:4.273#ἦλθε δʼ ἐπʼ Αἰάντεσσι κιὼν ἀνὰ οὐλαμὸν ἀνδρῶν ·
urn:cts:greekLit:tlg0012.tlg001.allen:4.274#τὼ δὲ κορυσσέσθην , ἅμα δὲ νέφος εἵπετο πεζῶν .
urn:cts:greekLit:tlg0012.tlg001.allen:4.275#ὡς δʼ ὅτʼ ἀπὸ σκοπιῆς εἶδεν νέφος αἰπόλος ἀνὴρ
urn:cts:greekLit:tlg0012.tlg001.allen:4.276#ἐρχόμενον κατὰ πόντον ὑπὸ Ζεφύροιο ἰωῆς ·
urn:cts:greekLit:tlg0012.tlg001.allen:4.277#τῷ δέ τʼ ἄνευθεν ἐόντι μελάντερον ἠΰτε πίσσα
urn:cts:greekLit:tlg0012.tlg001.allen:4.278#φαίνετʼ ἰὸν κατὰ πόντον , ἄγει δέ τε λαίλαπα πολλήν ,
urn:cts:greekLit:tlg0012.tlg001.allen:4.279#ῥίγησέν τε ἰδών , ὑπό τε σπέος ἤλασε μῆλα ·
urn:cts:greekLit:tlg0012.tlg001.allen:4.280#τοῖαι ἅμʼ Αἰάντεσσι διοτρεφέων αἰζηῶν
urn:cts:greekLit:tlg0012.tlg001.allen:4.281#δήϊον ἐς πόλεμον πυκιναὶ κίνυντο φάλαγγες
urn:cts:greekLit:tlg0012.tlg001.allen:4.282#κυάνεαι , σάκεσίν τε καὶ ἔγχεσι πεφρικυῖαι .
urn:cts:greekLit:tlg0012.tlg001.allen:4.283#καὶ τοὺς μὲν γήθησεν ἰδὼν κρείων Ἀγαμέμνων ,
urn:cts:greekLit:tlg0012.tlg001.allen:4.284#καί σφεας φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:4.285#Αἴαντʼ Ἀργείων ἡγήτορε χαλκοχιτώνων ,
urn:cts:greekLit:tlg0012.tlg001.allen:4.286#σφῶϊ μέν · οὐ γὰρ ἔοικʼ ὀτρυνέμεν · οὔ τι κελεύω ·
urn:cts:greekLit:tlg0012.tlg001.allen:4.287#αὐτὼ γὰρ μάλα λαὸν ἀνώγετον ἶφι μάχεσθαι .
urn:cts:greekLit:tlg0012.tlg001.allen:4.288#αἲ γὰρ Ζεῦ τε πάτερ καὶ Ἀθηναίη καὶ Ἄπολλον
urn:cts:greekLit:tlg0012.tlg001.allen:4.289#τοῖος πᾶσιν θυμὸς ἐνὶ στήθεσσι γένοιτο ·
urn:cts:greekLit:tlg0012.tlg001.allen:4.290#τώ κε τάχʼ ἠμύσειε πόλις Πριάμοιο ἄνακτος
urn:cts:greekLit:tlg0012.tlg001.allen:4.291#χερσὶν ὑφʼ ἡμετέρῃσιν ἁλοῦσά τε περθομένη τε .
urn:cts:greekLit:tlg0012.tlg001.allen:4.292#ὣς εἰπὼν τοὺς μὲν λίπεν αὐτοῦ , βῆ δὲ μετʼ ἄλλους ·
urn:cts:greekLit:tlg0012.tlg001.allen:4.293#ἔνθʼ ὅ γε Νέστορʼ ἔτετμε λιγὺν Πυλίων ἀγορητὴν
urn:cts:greekLit:tlg0012.tlg001.allen:4.294#οὓς ἑτάρους στέλλοντα καὶ ὀτρύνοντα μάχεσθαι
urn:cts:greekLit:tlg0012.tlg001.allen:4.295#ἀμφὶ μέγαν Πελάγοντα Ἀλάστορά τε Χρομίον τε
urn:cts:greekLit:tlg0012.tlg001.allen:4.296#Αἵμονά τε κρείοντα Βίαντά τε ποιμένα λαῶν ·
urn:cts:greekLit:tlg0012.tlg001.allen:4.297#ἱππῆας μὲν πρῶτα σὺν ἵπποισιν καὶ ὄχεσφι ,
urn:cts:greekLit:tlg0012.tlg001.allen:4.298#πεζοὺς δʼ ἐξόπιθε στῆσεν πολέας τε καὶ ἐσθλοὺς
urn:cts:greekLit:tlg0012.tlg001.allen:4.299#ἕρκος ἔμεν πολέμοιο · κακοὺς δʼ ἐς μέσσον ἔλασσεν ,
urn:cts:greekLit:tlg0012.tlg001.allen:4.300#ὄφρα καὶ οὐκ ἐθέλων τις ἀναγκαίῃ πολεμίζοι .
urn:cts:greekLit:tlg0012.tlg001.allen:4.301#ἱππεῦσιν μὲν πρῶτʼ ἐπετέλλετο · τοὺς γὰρ ἀνώγει
urn:cts:greekLit:tlg0012.tlg001.allen:4.302#σφοὺς ἵππους ἐχέμεν μηδὲ κλονέεσθαι ὁμίλῳ ·
urn:cts:greekLit:tlg0012.tlg001.allen:4.303#μηδέ τις ἱπποσύνῃ τε καὶ ἠνορέηφι πεποιθὼς
urn:cts:greekLit:tlg0012.tlg001.allen:4.304#οἶος πρόσθʼ ἄλλων μεμάτω Τρώεσσι μάχεσθαι ,
urn:cts:greekLit:tlg0012.tlg001.allen:4.305#μηδʼ ἀναχωρείτω · ἀλαπαδνότεροι γὰρ ἔσεσθε .
urn:cts:greekLit:tlg0012.tlg001.allen:4.306#ὃς δέ κʼ ἀνὴρ ἀπὸ ὧν ὀχέων ἕτερʼ ἅρμαθʼ ἵκηται
urn:cts:greekLit:tlg0012.tlg001.allen:4.307#ἔγχει ὀρεξάσθω , ἐπεὶ ἦ πολὺ φέρτερον οὕτω .
urn:cts:greekLit:tlg0012.tlg001.allen:4.308#ὧδε καὶ οἱ πρότεροι πόλεας καὶ τείχεʼ ἐπόρθεον
urn:cts:greekLit:tlg0012.tlg001.allen:4.309#τόνδε νόον καὶ θυμὸν ἐνὶ στήθεσσιν ἔχοντες .
urn:cts:greekLit:tlg0012.tlg001.allen:4.310#ὣς ὃ γέρων ὄτρυνε πάλαι πολέμων ἐῢ εἰδώς ·
urn:cts:greekLit:tlg0012.tlg001.allen:4.311#καὶ τὸν μὲν γήθησεν ἰδὼν κρείων Ἀγαμέμνων ,
urn:cts:greekLit:tlg0012.tlg001.allen:4.312#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:4.313#ὦ γέρον εἴθʼ ὡς θυμὸς ἐνὶ στήθεσσι φίλοισιν
urn:cts:greekLit:tlg0012.tlg001.allen:4.314#ὥς τοι γούναθʼ ἕποιτο , βίη δέ τοι ἔμπεδος εἴη ·
urn:cts:greekLit:tlg0012.tlg001.allen:4.315#ἀλλά σε γῆρας τείρει ὁμοίϊον · ὡς ὄφελέν τις
urn:cts:greekLit:tlg0012.tlg001.allen:4.316#ἀνδρῶν ἄλλος ἔχειν , σὺ δὲ κουροτέροισι μετεῖναι .
urn:cts:greekLit:tlg0012.tlg001.allen:4.317#τὸν δʼ ἠμείβετʼ ἔπειτα Γερήνιος ἱππότα Νέστωρ ·
urn:cts:greekLit:tlg0012.tlg001.allen:4.318#Ἀτρεΐδη μάλα μέν τοι ἐγὼν ἐθέλοιμι καὶ αὐτὸς
urn:cts:greekLit:tlg0012.tlg001.allen:4.319#ὣς ἔμεν ὡς ὅτε δῖον Ἐρευθαλίωνα κατέκταν .
urn:cts:greekLit:tlg0012.tlg001.allen:4.320#ἀλλʼ οὔ πως ἅμα πάντα θεοὶ δόσαν ἀνθρώποισιν ·
urn:cts:greekLit:tlg0012.tlg001.allen:4.321#εἰ τότε κοῦρος ἔα νῦν αὖτέ με γῆρας ὀπάζει .
urn:cts:greekLit:tlg0012.tlg001.allen:4.322#ἀλλὰ καὶ ὧς ἱππεῦσι μετέσσομαι ἠδὲ κελεύσω
urn:cts:greekLit:tlg0012.tlg001.allen:4.323#βουλῇ καὶ μύθοισι · τὸ γὰρ γέρας ἐστὶ γερόντων .
urn:cts:greekLit:tlg0012.tlg001.allen:4.324#αἰχμὰς δʼ αἰχμάσσουσι νεώτεροι , οἵ περ ἐμεῖο
urn:cts:greekLit:tlg0012.tlg001.allen:4.325#ὁπλότεροι γεγάασι πεποίθασίν τε βίηφιν .
urn:cts:greekLit:tlg0012.tlg001.allen:4.326#ὣς ἔφατʼ , Ἀτρεΐδης δὲ παρῴχετο γηθόσυνος κῆρ .
urn:cts:greekLit:tlg0012.tlg001.allen:4.327#εὗρʼ υἱὸν Πετεῶο Μενεσθῆα πλήξιππον
urn:cts:greekLit:tlg0012.tlg001.allen:4.328#ἑσταότʼ · ἀμφὶ δʼ Ἀθηναῖοι μήστωρες ἀϋτῆς ·
urn:cts:greekLit:tlg0012.tlg001.allen:4.329#αὐτὰρ ὃ πλησίον ἑστήκει πολύμητις Ὀδυσσεύς ,
urn:cts:greekLit:tlg0012.tlg001.allen:4.330#πὰρ δὲ Κεφαλλήνων ἀμφὶ στίχες οὐκ ἀλαπαδναὶ
urn:cts:greekLit:tlg0012.tlg001.allen:4.331#ἕστασαν · οὐ γάρ πώ σφιν ἀκούετο λαὸς ἀϋτῆς ,
urn:cts:greekLit:tlg0012.tlg001.allen:4.332#ἀλλὰ νέον συνορινόμεναι κίνυντο φάλαγγες
urn:cts:greekLit:tlg0012.tlg001.allen:4.333#Τρώων ἱπποδάμων καὶ Ἀχαιῶν · οἳ δὲ μένοντες
urn:cts:greekLit:tlg0012.tlg001.allen:4.334#ἕστασαν ὁππότε πύργος Ἀχαιῶν ἄλλος ἐπελθὼν
urn:cts:greekLit:tlg0012.tlg001.allen:4.335#Τρώων ὁρμήσειε καὶ ἄρξειαν πολέμοιο .
urn:cts:greekLit:tlg0012.tlg001.allen:4.336#τοὺς δὲ ἰδὼν νείκεσσεν ἄναξ ἀνδρῶν Ἀγαμέμνων ,
urn:cts:greekLit:tlg0012.tlg001.allen:4.337#καί σφεας φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:4.338#ὦ υἱὲ Πετεῶο διοτρεφέος βασιλῆος ,
urn:cts:greekLit:tlg0012.tlg001.allen:4.339#καὶ σὺ κακοῖσι δόλοισι κεκασμένε κερδαλεόφρον
urn:cts:greekLit:tlg0012.tlg001.allen:4.340#τίπτε καταπτώσσοντες ἀφέστατε , μίμνετε δʼ ἄλλους ;
urn:cts:greekLit:tlg0012.tlg001.allen:4.341#σφῶϊν μέν τʼ ἐπέοικε μετὰ πρώτοισιν ἐόντας
urn:cts:greekLit:tlg0012.tlg001.allen:4.342#ἑστάμεν ἠδὲ μάχης καυστείρης ἀντιβολῆσαι ·
urn:cts:greekLit:tlg0012.tlg001.allen:4.343#πρώτω γὰρ καὶ δαιτὸς ἀκουάζεσθον ἐμεῖο ,
urn:cts:greekLit:tlg0012.tlg001.allen:4.344#ὁππότε δαῖτα γέρουσιν ἐφοπλίζωμεν Ἀχαιοί .
urn:cts:greekLit:tlg0012.tlg001.allen:4.345#ἔνθα φίλʼ ὀπταλέα κρέα ἔδμεναι ἠδὲ κύπελλα
urn:cts:greekLit:tlg0012.tlg001.allen:4.346#οἴνου πινέμεναι μελιηδέος ὄφρʼ ἐθέλητον ·
urn:cts:greekLit:tlg0012.tlg001.allen:4.347#νῦν δὲ φίλως χʼ ὁρόῳτε καὶ εἰ δέκα πύργοι Ἀχαιῶν
urn:cts:greekLit:tlg0012.tlg001.allen:4.348#ὑμείων προπάροιθε μαχοίατο νηλέϊ χαλκῷ .
urn:cts:greekLit:tlg0012.tlg001.allen:4.349#τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς ·
urn:cts:greekLit:tlg0012.tlg001.allen:4.350#Ἀτρεΐδη ποῖόν σε ἔπος φύγεν ἕρκος ὀδόντων ;
urn:cts:greekLit:tlg0012.tlg001.allen:4.351#πῶς δὴ φῂς πολέμοιο μεθιέμεν ὁππότʼ Ἀχαιοὶ
urn:cts:greekLit:tlg0012.tlg001.allen:4.352#Τρωσὶν ἐφʼ ἱπποδάμοισιν ἐγείρομεν ὀξὺν Ἄρηα ;
urn:cts:greekLit:tlg0012.tlg001.allen:4.353#ὄψεαι αἴ κʼ ἐθέλῃσθα καὶ αἴ κέν τοι τὰ μεμήλῃ
urn:cts:greekLit:tlg0012.tlg001.allen:4.354#Τηλεμάχοιο φίλον πατέρα προμάχοισι μιγέντα
urn:cts:greekLit:tlg0012.tlg001.allen:4.355#Τρώων ἱπποδάμων · σὺ δὲ ταῦτʼ ἀνεμώλια βάζεις .
urn:cts:greekLit:tlg0012.tlg001.allen:4.356#τὸν δʼ ἐπιμειδήσας προσέφη κρείων Ἀγαμέμνων
urn:cts:greekLit:tlg0012.tlg001.allen:4.357#ὡς γνῶ χωομένοιο · πάλιν δʼ ὅ γε λάζετο μῦθον ·
urn:cts:greekLit:tlg0012.tlg001.allen:4.358#διογενὲς Λαερτιάδη πολυμήχανʼ Ὀδυσσεῦ
urn:cts:greekLit:tlg0012.tlg001.allen:4.359#οὔτέ σε νεικείω περιώσιον οὔτε κελεύω ·
urn:cts:greekLit:tlg0012.tlg001.allen:4.360#οἶδα γὰρ ὥς τοι θυμὸς ἐνὶ στήθεσσι φίλοισιν
urn:cts:greekLit:tlg0012.tlg001.allen:4.361#ἤπια δήνεα οἶδε · τὰ γὰρ φρονέεις ἅ τʼ ἐγώ περ .
urn:cts:greekLit:tlg0012.tlg001.allen:4.362#ἀλλʼ ἴθι ταῦτα δʼ ὄπισθεν ἀρεσσόμεθʼ εἴ τι κακὸν νῦν
urn:cts:greekLit:tlg0012.tlg001.allen:4.363#εἴρηται , τὰ δὲ πάντα θεοὶ μεταμώνια θεῖεν .
urn:cts:greekLit:tlg0012.tlg001.allen:4.364#ὣς εἰπὼν τοὺς μὲν λίπεν αὐτοῦ , βῆ δὲ μετʼ ἄλλους .
urn:cts:greekLit:tlg0012.tlg001.allen:4.365#εὗρε δὲ Τυδέος υἱὸν ὑπέρθυμον Διομήδεα
urn:cts:greekLit:tlg0012.tlg001.allen:4.366#ἑσταότʼ ἔν θʼ ἵπποισι καὶ ἅρμασι κολλητοῖσι ·
urn:cts:greekLit:tlg0012.tlg001.allen:4.367#πὰρ δέ οἱ ἑστήκει Σθένελος Καπανήϊος υἱός .
urn:cts:greekLit:tlg0012.tlg001.allen:4.368#καὶ τὸν μὲν νείκεσσεν ἰδὼν κρείων Ἀγαμέμνων ,
urn:cts:greekLit:tlg0012.tlg001.allen:4.369#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:4.370#ὤ μοι Τυδέος υἱὲ δαΐφρονος ἱπποδάμοιο
urn:cts:greekLit:tlg0012.tlg001.allen:4.371#τί πτώσσεις , τί δʼ ὀπιπεύεις πολέμοιο γεφύρας ;
urn:cts:greekLit:tlg0012.tlg001.allen:4.372#οὐ μὲν Τυδέϊ γʼ ὧδε φίλον πτωσκαζέμεν ἦεν ,
urn:cts:greekLit:tlg0012.tlg001.allen:4.373#ἀλλὰ πολὺ πρὸ φίλων ἑτάρων δηΐοισι μάχεσθαι ,
urn:cts:greekLit:tlg0012.tlg001.allen:4.374#ὡς φάσαν οἵ μιν ἴδοντο πονεύμενον · οὐ γὰρ ἔγωγε
urn:cts:greekLit:tlg0012.tlg001.allen:4.375#ἤντησʼ οὐδὲ ἴδον · περὶ δʼ ἄλλων φασὶ γενέσθαι .
urn:cts:greekLit:tlg0012.tlg001.allen:4.376#ἤτοι μὲν γὰρ ἄτερ πολέμου εἰσῆλθε Μυκήνας
urn:cts:greekLit:tlg0012.tlg001.allen:4.377#ξεῖνος ἅμʼ ἀντιθέῳ Πολυνείκεϊ λαὸν ἀγείρων ·
urn:cts:greekLit:tlg0012.tlg001.allen:4.378#οἳ δὲ τότʼ ἐστρατόωνθʼ ἱερὰ πρὸς τείχεα Θήβης ,
urn:cts:greekLit:tlg0012.tlg001.allen:4.379#καί ῥα μάλα λίσσοντο δόμεν κλειτοὺς ἐπικούρους ·
urn:cts:greekLit:tlg0012.tlg001.allen:4.380#οἳ δʼ ἔθελον δόμεναι καὶ ἐπῄνεον ὡς ἐκέλευον ·
urn:cts:greekLit:tlg0012.tlg001.allen:4.381#ἀλλὰ Ζεὺς ἔτρεψε παραίσια σήματα φαίνων .
urn:cts:greekLit:tlg0012.tlg001.allen:4.382#οἳ δʼ ἐπεὶ οὖν ᾤχοντο ἰδὲ πρὸ ὁδοῦ ἐγένοντο ,
urn:cts:greekLit:tlg0012.tlg001.allen:4.383#Ἀσωπὸν δʼ ἵκοντο βαθύσχοινον λεχεποίην ,
urn:cts:greekLit:tlg0012.tlg001.allen:4.384#ἔνθʼ αὖτʼ ἀγγελίην ἐπὶ Τυδῆ στεῖλαν Ἀχαιοί .
urn:cts:greekLit:tlg0012.tlg001.allen:4.385#αὐτὰρ ὃ βῆ , πολέας δὲ κιχήσατο Καδμεΐωνας
urn:cts:greekLit:tlg0012.tlg001.allen:4.386#δαινυμένους κατὰ δῶμα βίης Ἐτεοκληείης .
urn:cts:greekLit:tlg0012.tlg001.allen:4.387#ἔνθʼ οὐδὲ ξεῖνός περ ἐὼν ἱππηλάτα Τυδεὺς
urn:cts:greekLit:tlg0012.tlg001.allen:4.388#τάρβει , μοῦνος ἐὼν πολέσιν μετὰ Καδμείοισιν ,
urn:cts:greekLit:tlg0012.tlg001.allen:4.389#ἀλλʼ ὅ γʼ ἀεθλεύειν προκαλίζετο , πάντα δʼ ἐνίκα
urn:cts:greekLit:tlg0012.tlg001.allen:4.390#ῥηϊδίως · τοίη οἱ ἐπίρροθος ἦεν Ἀθήνη .
urn:cts:greekLit:tlg0012.tlg001.allen:4.391#οἳ δὲ χολωσάμενοι Καδμεῖοι κέντορες ἵππων
urn:cts:greekLit:tlg0012.tlg001.allen:4.392#ἂψ ἄρʼ ἀνερχομένῳ πυκινὸν λόχον εἷσαν ἄγοντες
urn:cts:greekLit:tlg0012.tlg001.allen:4.393#κούρους πεντήκοντα · δύω δʼ ἡγήτορες ἦσαν ,
urn:cts:greekLit:tlg0012.tlg001.allen:4.394#Μαίων Αἱμονίδης ἐπιείκελος ἀθανάτοισιν ,
urn:cts:greekLit:tlg0012.tlg001.allen:4.395#υἱός τʼ Αὐτοφόνοιο μενεπτόλεμος Πολυφόντης .
urn:cts:greekLit:tlg0012.tlg001.allen:4.396#Τυδεὺς μὲν καὶ τοῖσιν ἀεικέα πότμον ἐφῆκε ·
urn:cts:greekLit:tlg0012.tlg001.allen:4.397#πάντας ἔπεφνʼ , ἕνα δʼ οἶον ἵει οἶκον δὲ νέεσθαι ·
urn:cts:greekLit:tlg0012.tlg001.allen:4.398#Μαίονʼ ἄρα προέηκε θεῶν τεράεσσι πιθήσας .
urn:cts:greekLit:tlg0012.tlg001.allen:4.399#τοῖος ἔην Τυδεὺς Αἰτώλιος · ἀλλὰ τὸν υἱὸν
urn:cts:greekLit:tlg0012.tlg001.allen:4.400#γείνατο εἷο χέρεια μάχῃ , ἀγορῇ δέ τʼ ἀμείνω .
urn:cts:greekLit:tlg0012.tlg001.allen:4.401#ὣς φάτο , τὸν δʼ οὔ τι προσέφη κρατερὸς Διομήδης
urn:cts:greekLit:tlg0012.tlg001.allen:4.402#αἰδεσθεὶς βασιλῆος ἐνιπὴν αἰδοίοιο ·
urn:cts:greekLit:tlg0012.tlg001.allen:4.403#τὸν δʼ υἱὸς Καπανῆος ἀμείψατο κυδαλίμοιο ·
urn:cts:greekLit:tlg0012.tlg001.allen:4.404#Ἀτρεΐδη μὴ ψεύδεʼ ἐπιστάμενος σάφα εἰπεῖν ·
urn:cts:greekLit:tlg0012.tlg001.allen:4.405#ἡμεῖς τοι πατέρων μέγʼ ἀμείνονες εὐχόμεθʼ εἶναι ·
urn:cts:greekLit:tlg0012.tlg001.allen:4.406#ἡμεῖς καὶ Θήβης ἕδος εἵλομεν ἑπταπύλοιο
urn:cts:greekLit:tlg0012.tlg001.allen:4.407#παυρότερον λαὸν ἀγαγόνθʼ ὑπὸ τεῖχος ἄρειον ,
urn:cts:greekLit:tlg0012.tlg001.allen:4.408#πειθόμενοι τεράεσσι θεῶν καὶ Ζηνὸς ἀρωγῇ ·
urn:cts:greekLit:tlg0012.tlg001.allen:4.409#κεῖνοι δὲ σφετέρῃσιν ἀτασθαλίῃσιν ὄλοντο ·
urn:cts:greekLit:tlg0012.tlg001.allen:4.410#τὼ μή μοι πατέρας ποθʼ ὁμοίῃ ἔνθεο τιμῇ .
urn:cts:greekLit:tlg0012.tlg001.allen:4.411#τὸν δʼ ἄρʼ ὑπόδρα ἰδὼν προσέφη κρατερὸς Διομήδης ·
urn:cts:greekLit:tlg0012.tlg001.allen:4.412#τέττα , σιωπῇ ἧσο , ἐμῷ δʼ ἐπιπείθεο μύθῳ ·
urn:cts:greekLit:tlg0012.tlg001.allen:4.413#οὐ γὰρ ἐγὼ νεμεσῶ Ἀγαμέμνονι ποιμένι λαῶν
urn:cts:greekLit:tlg0012.tlg001.allen:4.414#ὀτρύνοντι μάχεσθαι ἐϋκνήμιδας Ἀχαιούς ·
urn:cts:greekLit:tlg0012.tlg001.allen:4.415#τούτῳ μὲν γὰρ κῦδος ἅμʼ ἕψεται εἴ κεν Ἀχαιοὶ
urn:cts:greekLit:tlg0012.tlg001.allen:4.416#Τρῶας δῃώσωσιν ἕλωσί τε Ἴλιον ἱρήν ,
urn:cts:greekLit:tlg0012.tlg001.allen:4.417#τούτῳ δʼ αὖ μέγα πένθος Ἀχαιῶν δῃωθέντων .
urn:cts:greekLit:tlg0012.tlg001.allen:4.418#ἀλλʼ ἄγε δὴ καὶ νῶϊ μεδώμεθα θούριδος ἀλκῆς .
urn:cts:greekLit:tlg0012.tlg001.allen:4.419#ἦ ῥα καὶ ἐξ ὀχέων σὺν τεύχεσιν ἆλτο χαμᾶζε ·
urn:cts:greekLit:tlg0012.tlg001.allen:4.420#δεινὸν δʼ ἔβραχε χαλκὸς ἐπὶ στήθεσσιν ἄνακτος
urn:cts:greekLit:tlg0012.tlg001.allen:4.421#ὀρνυμένου · ὑπό κεν ταλασίφρονά περ δέος εἷλεν .
urn:cts:greekLit:tlg0012.tlg001.allen:4.422#ὡς δʼ ὅτʼ ἐν αἰγιαλῷ πολυηχέϊ κῦμα θαλάσσης
urn:cts:greekLit:tlg0012.tlg001.allen:4.423#ὄρνυτʼ ἐπασσύτερον Ζεφύρου ὕπο κινήσαντος ·
urn:cts:greekLit:tlg0012.tlg001.allen:4.424#πόντῳ μέν τε πρῶτα κορύσσεται , αὐτὰρ ἔπειτα
urn:cts:greekLit:tlg0012.tlg001.allen:4.425#χέρσῳ ῥηγνύμενον μεγάλα βρέμει , ἀμφὶ δέ τʼ ἄκρας
urn:cts:greekLit:tlg0012.tlg001.allen:4.426#κυρτὸν ἐὸν κορυφοῦται , ἀποπτύει δʼ ἁλὸς ἄχνην ·
urn:cts:greekLit:tlg0012.tlg001.allen:4.427#ὣς τότʼ ἐπασσύτεραι Δαναῶν κίνυντο φάλαγγες
urn:cts:greekLit:tlg0012.tlg001.allen:4.428#νωλεμέως πόλεμον δέ · κέλευε δὲ οἷσιν ἕκαστος
urn:cts:greekLit:tlg0012.tlg001.allen:4.429#ἡγεμόνων · οἳ δʼ ἄλλοι ἀκὴν ἴσαν , οὐδέ κε φαίης
urn:cts:greekLit:tlg0012.tlg001.allen:4.430#τόσσον λαὸν ἕπεσθαι ἔχοντʼ ἐν στήθεσιν αὐδήν ,
urn:cts:greekLit:tlg0012.tlg001.allen:4.431#σιγῇ δειδιότες σημάντορας · ἀμφὶ δὲ πᾶσι
urn:cts:greekLit:tlg0012.tlg001.allen:4.432#τεύχεα ποικίλʼ ἔλαμπε , τὰ εἱμένοι ἐστιχόωντο .
urn:cts:greekLit:tlg0012.tlg001.allen:4.433#Τρῶες δʼ , ὥς τʼ ὄϊες πολυπάμονος ἀνδρὸς ἐν αὐλῇ
urn:cts:greekLit:tlg0012.tlg001.allen:4.434#μυρίαι ἑστήκασιν ἀμελγόμεναι γάλα λευκὸν
urn:cts:greekLit:tlg0012.tlg001.allen:4.435#ἀζηχὲς μεμακυῖαι ἀκούουσαι ὄπα ἀρνῶν ,
urn:cts:greekLit:tlg0012.tlg001.allen:4.436#ὣς Τρώων ἀλαλητὸς ἀνὰ στρατὸν εὐρὺν ὀρώρει ·
urn:cts:greekLit:tlg0012.tlg001.allen:4.437#οὐ γὰρ πάντων ἦεν ὁμὸς θρόος οὐδʼ ἴα γῆρυς ,
urn:cts:greekLit:tlg0012.tlg001.allen:4.438#ἀλλὰ γλῶσσα μέμικτο , πολύκλητοι δʼ ἔσαν ἄνδρες .
urn:cts:greekLit:tlg0012.tlg001.allen:4.439#ὄρσε δὲ τοὺς μὲν Ἄρης , τοὺς δὲ γλαυκῶπις Ἀθήνη
urn:cts:greekLit:tlg0012.tlg001.allen:4.440#Δεῖμός τʼ ἠδὲ Φόβος καὶ Ἔρις ἄμοτον μεμαυῖα ,
urn:cts:greekLit:tlg0012.tlg001.allen:4.441#Ἄρεος ἀνδροφόνοιο κασιγνήτη ἑτάρη τε ,
urn:cts:greekLit:tlg0012.tlg001.allen:4.442#ἥ τʼ ὀλίγη μὲν πρῶτα κορύσσεται , αὐτὰρ ἔπειτα
urn:cts:greekLit:tlg0012.tlg001.allen:4.443#οὐρανῷ ἐστήριξε κάρη καὶ ἐπὶ χθονὶ βαίνει ·
urn:cts:greekLit:tlg0012.tlg001.allen:4.444#ἥ σφιν καὶ τότε νεῖκος ὁμοίϊον ἔμβαλε μέσσῳ
urn:cts:greekLit:tlg0012.tlg001.allen:4.445#ἐρχομένη καθʼ ὅμιλον ὀφέλλουσα στόνον ἀνδρῶν .
urn:cts:greekLit:tlg0012.tlg001.allen:4.446#οἳ δʼ ὅτε δή ῥʼ ἐς χῶρον ἕνα ξυνιόντες ἵκοντο ,
urn:cts:greekLit:tlg0012.tlg001.allen:4.447#σύν ῥʼ ἔβαλον ῥινούς , σὺν δʼ ἔγχεα καὶ μένεʼ ἀνδρῶν
urn:cts:greekLit:tlg0012.tlg001.allen:4.448#χαλκεοθωρήκων · ἀτὰρ ἀσπίδες ὀμφαλόεσσαι
urn:cts:greekLit:tlg0012.tlg001.allen:4.449#ἔπληντʼ ἀλλήλῃσι , πολὺς δʼ ὀρυμαγδὸς ὀρώρει .
urn:cts:greekLit:tlg0012.tlg001.allen:4.450#ἔνθα δʼ ἅμʼ οἰμωγή τε καὶ εὐχωλὴ πέλεν ἀνδρῶν
urn:cts:greekLit:tlg0012.tlg001.allen:4.451#ὀλλύντων τε καὶ ὀλλυμένων , ῥέε δʼ αἵματι γαῖα .
urn:cts:greekLit:tlg0012.tlg001.allen:4.452#ὡς δʼ ὅτε χείμαρροι ποταμοὶ κατʼ ὄρεσφι ῥέοντες
urn:cts:greekLit:tlg0012.tlg001.allen:4.453#ἐς μισγάγκειαν συμβάλλετον ὄβριμον ὕδωρ
urn:cts:greekLit:tlg0012.tlg001.allen:4.454#κρουνῶν ἐκ μεγάλων κοίλης ἔντοσθε χαράδρης ,
urn:cts:greekLit:tlg0012.tlg001.allen:4.455#τῶν δέ τε τηλόσε δοῦπον ἐν οὔρεσιν ἔκλυε ποιμήν ·
urn:cts:greekLit:tlg0012.tlg001.allen:4.456#ὣς τῶν μισγομένων γένετο ἰαχή τε πόνος τε .
urn:cts:greekLit:tlg0012.tlg001.allen:4.457#πρῶτος δʼ Ἀντίλοχος Τρώων ἕλεν ἄνδρα κορυστὴν
urn:cts:greekLit:tlg0012.tlg001.allen:4.458#ἐσθλὸν ἐνὶ προμάχοισι Θαλυσιάδην Ἐχέπωλον ·
urn:cts:greekLit:tlg0012.tlg001.allen:4.459#τόν ῥʼ ἔβαλε πρῶτος κόρυθος φάλον ἱπποδασείης ,
urn:cts:greekLit:tlg0012.tlg001.allen:4.460#ἐν δὲ μετώπῳ πῆξε , πέρησε δʼ ἄρʼ ὀστέον εἴσω
urn:cts:greekLit:tlg0012.tlg001.allen:4.461#αἰχμὴ χαλκείη · τὸν δὲ σκότος ὄσσε κάλυψεν ,
urn:cts:greekLit:tlg0012.tlg001.allen:4.462#ἤριπε δʼ ὡς ὅτε πύργος ἐνὶ κρατερῇ ὑσμίνῃ .
urn:cts:greekLit:tlg0012.tlg001.allen:4.463#τὸν δὲ πεσόντα ποδῶν ἔλαβε κρείων Ἐλεφήνωρ
urn:cts:greekLit:tlg0012.tlg001.allen:4.464#Χαλκωδοντιάδης μεγαθύμων ἀρχὸς Ἀβάντων ,
urn:cts:greekLit:tlg0012.tlg001.allen:4.465#ἕλκε δʼ ὑπʼ ἐκ βελέων , λελιημένος ὄφρα τάχιστα
urn:cts:greekLit:tlg0012.tlg001.allen:4.466#τεύχεα συλήσειε · μίνυνθα δέ οἱ γένεθʼ ὁρμή .
urn:cts:greekLit:tlg0012.tlg001.allen:4.467#νεκρὸν γὰρ ἐρύοντα ἰδὼν μεγάθυμος Ἀγήνωρ
urn:cts:greekLit:tlg0012.tlg001.allen:4.468#πλευρά , τά οἱ κύψαντι παρʼ ἀσπίδος ἐξεφαάνθη ,
urn:cts:greekLit:tlg0012.tlg001.allen:4.469#οὔτησε ξυστῷ χαλκήρεϊ , λῦσε δὲ γυῖα .
urn:cts:greekLit:tlg0012.tlg001.allen:4.470#ὣς τὸν μὲν λίπε θυμός , ἐπʼ αὐτῷ δʼ ἔργον ἐτύχθη
urn:cts:greekLit:tlg0012.tlg001.allen:4.471#ἀργαλέον Τρώων καὶ Ἀχαιῶν · οἳ δὲ λύκοι ὣς
urn:cts:greekLit:tlg0012.tlg001.allen:4.472#ἀλλήλοις ἐπόρουσαν , ἀνὴρ δʼ ἄνδρʼ ἐδνοπάλιζεν .
urn:cts:greekLit:tlg0012.tlg001.allen:4.473#ἔνθʼ ἔβαλʼ Ἀνθεμίωνος υἱὸν Τελαμώνιος Αἴας
urn:cts:greekLit:tlg0012.tlg001.allen:4.474#ἠΐθεον θαλερὸν Σιμοείσιον , ὅν ποτε μήτηρ
urn:cts:greekLit:tlg0012.tlg001.allen:4.475#Ἴδηθεν κατιοῦσα παρʼ ὄχθῃσιν Σιμόεντος
urn:cts:greekLit:tlg0012.tlg001.allen:4.476#γείνατʼ , ἐπεί ῥα τοκεῦσιν ἅμʼ ἕσπετο μῆλα ἰδέσθαι ·
urn:cts:greekLit:tlg0012.tlg001.allen:4.477#τοὔνεκά μιν κάλεον Σιμοείσιον · οὐδὲ τοκεῦσι
urn:cts:greekLit:tlg0012.tlg001.allen:4.478#θρέπτρα φίλοις ἀπέδωκε , μινυνθάδιος δέ οἱ αἰὼν
urn:cts:greekLit:tlg0012.tlg001.allen:4.479#ἔπλεθʼ ὑπʼ Αἴαντος μεγαθύμου δουρὶ δαμέντι .
urn:cts:greekLit:tlg0012.tlg001.allen:4.480#πρῶτον γάρ μιν ἰόντα βάλε στῆθος παρὰ μαζὸν
urn:cts:greekLit:tlg0012.tlg001.allen:4.481#δεξιόν · ἀντικρὺ δὲ διʼ ὤμου χάλκεον ἔγχος
urn:cts:greekLit:tlg0012.tlg001.allen:4.482#ἦλθεν · ὁ δʼ ἐν κονίῃσι χαμαὶ πέσεν αἴγειρος ὣς
urn:cts:greekLit:tlg0012.tlg001.allen:4.483#ἥ ῥά τʼ ἐν εἱαμενῇ ἕλεος μεγάλοιο πεφύκει
urn:cts:greekLit:tlg0012.tlg001.allen:4.484#λείη , ἀτάρ τέ οἱ ὄζοι ἐπʼ ἀκροτάτῃ πεφύασι ·
urn:cts:greekLit:tlg0012.tlg001.allen:4.485#τὴν μέν θʼ ἁρματοπηγὸς ἀνὴρ αἴθωνι σιδήρῳ
urn:cts:greekLit:tlg0012.tlg001.allen:4.486#ἐξέταμʼ , ὄφρα ἴτυν κάμψῃ περικαλλέϊ δίφρῳ ·
urn:cts:greekLit:tlg0012.tlg001.allen:4.487#ἣ μέν τʼ ἀζομένη κεῖται ποταμοῖο παρʼ ὄχθας .
urn:cts:greekLit:tlg0012.tlg001.allen:4.488#τοῖον ἄρʼ Ἀνθεμίδην Σιμοείσιον ἐξενάριξεν
urn:cts:greekLit:tlg0012.tlg001.allen:4.489#Αἴας διογενής · τοῦ δʼ Ἄντιφος αἰολοθώρηξ
urn:cts:greekLit:tlg0012.tlg001.allen:4.490#Πριαμίδης καθʼ ὅμιλον ἀκόντισεν ὀξέϊ δουρί .
urn:cts:greekLit:tlg0012.tlg001.allen:4.491#τοῦ μὲν ἅμαρθʼ , ὃ δὲ Λεῦκον Ὀδυσσέος ἐσθλὸν ἑταῖρον
urn:cts:greekLit:tlg0012.tlg001.allen:4.492#βεβλήκει βουβῶνα , νέκυν ἑτέρωσʼ ἐρύοντα ·
urn:cts:greekLit:tlg0012.tlg001.allen:4.493#ἤριπε δʼ ἀμφʼ αὐτῷ , νεκρὸς δέ οἱ ἔκπεσε χειρός .
urn:cts:greekLit:tlg0012.tlg001.allen:4.494#τοῦ δʼ Ὀδυσεὺς μάλα θυμὸν ἀποκταμένοιο χολώθη ,
urn:cts:greekLit:tlg0012.tlg001.allen:4.495#βῆ δὲ διὰ προμάχων κεκορυθμένος αἴθοπι χαλκῷ ,
urn:cts:greekLit:tlg0012.tlg001.allen:4.496#στῆ δὲ μάλʼ ἐγγὺς ἰὼν καὶ ἀκόντισε δουρὶ φαεινῷ
urn:cts:greekLit:tlg0012.tlg001.allen:4.497#ἀμφὶ ἓ παπτήνας · ὑπὸ δὲ Τρῶες κεκάδοντο
urn:cts:greekLit:tlg0012.tlg001.allen:4.498#ἀνδρὸς ἀκοντίσσαντος · ὃ δʼ οὐχ ἅλιον βέλος ἧκεν ,
urn:cts:greekLit:tlg0012.tlg001.allen:4.499#ἀλλʼ υἱὸν Πριάμοιο νόθον βάλε Δημοκόωντα
urn:cts:greekLit:tlg0012.tlg001.allen:4.500#ὅς οἱ Ἀβυδόθεν ἦλθε παρʼ ἵππων ὠκειάων .
urn:cts:greekLit:tlg0012.tlg001.allen:4.501#τόν ῥʼ Ὀδυσεὺς ἑτάροιο χολωσάμενος βάλε δουρὶ
urn:cts:greekLit:tlg0012.tlg001.allen:4.502#κόρσην · ἣ δʼ ἑτέροιο διὰ κροτάφοιο πέρησεν
urn:cts:greekLit:tlg0012.tlg001.allen:4.503#αἰχμὴ χαλκείη · τὸν δὲ σκότος ὄσσε κάλυψε ,
urn:cts:greekLit:tlg0012.tlg001.allen:4.504#δούπησεν δὲ πεσών , ἀράβησε δὲ τεύχεʼ ἐπʼ αὐτῷ .
urn:cts:greekLit:tlg0012.tlg001.allen:4.505#χώρησαν δʼ ὑπό τε πρόμαχοι καὶ φαίδιμος Ἕκτωρ ·
urn:cts:greekLit:tlg0012.tlg001.allen:4.506#Ἀργεῖοι δὲ μέγα ἴαχον , ἐρύσαντο δὲ νεκρούς ,
urn:cts:greekLit:tlg0012.tlg001.allen:4.507#ἴθυσαν δὲ πολὺ προτέρω · νεμέσησε δʼ Ἀπόλλων
urn:cts:greekLit:tlg0012.tlg001.allen:4.508#Περγάμου ἐκκατιδών , Τρώεσσι δὲ κέκλετʼ ἀΰσας ·
urn:cts:greekLit:tlg0012.tlg001.allen:4.509#ὄρνυσθʼ ἱππόδαμοι Τρῶες μηδʼ εἴκετε χάρμης
urn:cts:greekLit:tlg0012.tlg001.allen:4.510#Ἀργείοις , ἐπεὶ οὔ σφι λίθος χρὼς οὐδὲ σίδηρος
urn:cts:greekLit:tlg0012.tlg001.allen:4.511#χαλκὸν ἀνασχέσθαι ταμεσίχροα βαλλομένοισιν ·
urn:cts:greekLit:tlg0012.tlg001.allen:4.512#οὐ μὰν οὐδʼ Ἀχιλεὺς Θέτιδος πάϊς ἠϋκόμοιο
urn:cts:greekLit:tlg0012.tlg001.allen:4.513#μάρναται , ἀλλʼ ἐπὶ νηυσὶ χόλον θυμαλγέα πέσσει .
urn:cts:greekLit:tlg0012.tlg001.allen:4.514#ὣς φάτʼ ἀπὸ πτόλιος δεινὸς θεός · αὐτὰρ Ἀχαιοὺς
urn:cts:greekLit:tlg0012.tlg001.allen:4.515#ὦρσε Διὸς θυγάτηρ κυδίστη Τριτογένεια
urn:cts:greekLit:tlg0012.tlg001.allen:4.516#ἐρχομένη καθʼ ὅμιλον , ὅθι μεθιέντας ἴδοιτο .
urn:cts:greekLit:tlg0012.tlg001.allen:4.517#ἔνθʼ Ἀμαρυγκείδην Διώρεα μοῖρα πέδησε ·
urn:cts:greekLit:tlg0012.tlg001.allen:4.518#χερμαδίῳ γὰρ βλῆτο παρὰ σφυρὸν ὀκριόεντι
urn:cts:greekLit:tlg0012.tlg001.allen:4.519#κνήμην δεξιτερήν · βάλε δὲ Θρῃκῶν ἀγὸς ἀνδρῶν
urn:cts:greekLit:tlg0012.tlg001.allen:4.520#Πείρως Ἰμβρασίδης ὃς ἄρʼ Αἰνόθεν εἰληλούθει .
urn:cts:greekLit:tlg0012.tlg001.allen:4.521#ἀμφοτέρω δὲ τένοντε καὶ ὀστέα λᾶας ἀναιδὴς
urn:cts:greekLit:tlg0012.tlg001.allen:4.522#ἄχρις ἀπηλοίησεν · ὃ δʼ ὕπτιος ἐν κονίῃσι
urn:cts:greekLit:tlg0012.tlg001.allen:4.523#κάππεσεν ἄμφω χεῖρε φίλοις ἑτάροισι πετάσσας
urn:cts:greekLit:tlg0012.tlg001.allen:4.524#θυμὸν ἀποπνείων · ὃ δʼ ἐπέδραμεν ὅς ῥʼ ἔβαλέν περ
urn:cts:greekLit:tlg0012.tlg001.allen:4.525#Πείροος , οὖτα δὲ δουρὶ παρʼ ὀμφαλόν · ἐκ δʼ ἄρα πᾶσαι
urn:cts:greekLit:tlg0012.tlg001.allen:4.526#χύντο χαμαὶ χολάδες , τὸν δὲ σκότος ὄσσε κάλυψε .
urn:cts:greekLit:tlg0012.tlg001.allen:4.527#τὸν δὲ Θόας Αἰτωλὸς ἀπεσσύμενον βάλε δουρὶ
urn:cts:greekLit:tlg0012.tlg001.allen:4.528#στέρνον ὑπὲρ μαζοῖο , πάγη δʼ ἐν πνεύμονι χαλκός ·
urn:cts:greekLit:tlg0012.tlg001.allen:4.529#ἀγχίμολον δέ οἱ ἦλθε Θόας , ἐκ δʼ ὄβριμον ἔγχος
urn:cts:greekLit:tlg0012.tlg001.allen:4.530#ἐσπάσατο στέρνοιο , ἐρύσσατο δὲ ξίφος ὀξύ ,
urn:cts:greekLit:tlg0012.tlg001.allen:4.531#τῷ ὅ γε γαστέρα τύψε μέσην , ἐκ δʼ αἴνυτο θυμόν .
urn:cts:greekLit:tlg0012.tlg001.allen:4.532#τεύχεα δʼ οὐκ ἀπέδυσε · περίστησαν γὰρ ἑταῖροι
urn:cts:greekLit:tlg0012.tlg001.allen:4.533#Θρήϊκες ἀκρόκομοι δολίχʼ ἔγχεα χερσὶν ἔχοντες ,
urn:cts:greekLit:tlg0012.tlg001.allen:4.534#οἵ ἑ μέγαν περ ἐόντα καὶ ἴφθιμον καὶ ἀγαυὸν
urn:cts:greekLit:tlg0012.tlg001.allen:4.535#ὦσαν ἀπὸ σφείων · ὃ δὲ χασσάμενος πελεμίχθη .
urn:cts:greekLit:tlg0012.tlg001.allen:4.536#ὣς τώ γʼ ἐν κονίῃσι παρʼ ἀλλήλοισι τετάσθην ,
urn:cts:greekLit:tlg0012.tlg001.allen:4.537#ἤτοι ὃ μὲν Θρῃκῶν , ὃ δʼ Ἐπειῶν χαλκοχιτώνων
urn:cts:greekLit:tlg0012.tlg001.allen:4.538#ἡγεμόνες · πολλοὶ δὲ περὶ κτείνοντο καὶ ἄλλοι .
urn:cts:greekLit:tlg0012.tlg001.allen:4.539#ἔνθά κεν οὐκέτι ἔργον ἀνὴρ ὀνόσαιτο μετελθών ,
urn:cts:greekLit:tlg0012.tlg001.allen:4.540#ὅς τις ἔτʼ ἄβλητος καὶ ἀνούτατος ὀξέϊ χαλκῷ
urn:cts:greekLit:tlg0012.tlg001.allen:4.541#δινεύοι κατὰ μέσσον , ἄγοι δέ ἑ Παλλὰς Ἀθήνη
urn:cts:greekLit:tlg0012.tlg001.allen:4.542#χειρὸς ἑλοῦσʼ , αὐτὰρ βελέων ἀπερύκοι ἐρωήν ·
urn:cts:greekLit:tlg0012.tlg001.allen:4.543#πολλοὶ γὰρ Τρώων καὶ Ἀχαιῶν ἤματι κείνῳ
urn:cts:greekLit:tlg0012.tlg001.allen:4.544#πρηνέες ἐν κονίῃσι παρʼ ἀλλήλοισι τέταντο .
urn:cts:greekLit:tlg0012.tlg001.allen:5.1#ἔνθʼ αὖ Τυδεΐδῃ Διομήδεϊ Παλλὰς Ἀθήνη
urn:cts:greekLit:tlg0012.tlg001.allen:5.2#δῶκε μένος καὶ θάρσος , ἵνʼ ἔκδηλος μετὰ πᾶσιν
urn:cts:greekLit:tlg0012.tlg001.allen:5.3#Ἀργείοισι γένοιτο ἰδὲ κλέος ἐσθλὸν ἄροιτο ·
urn:cts:greekLit:tlg0012.tlg001.allen:5.4#δαῖέ οἱ ἐκ κόρυθός τε καὶ ἀσπίδος ἀκάματον πῦρ
urn:cts:greekLit:tlg0012.tlg001.allen:5.5#ἀστέρʼ ὀπωρινῷ ἐναλίγκιον , ὅς τε μάλιστα
urn:cts:greekLit:tlg0012.tlg001.allen:5.6#λαμπρὸν παμφαίνῃσι λελουμένος ὠκεανοῖο ·
urn:cts:greekLit:tlg0012.tlg001.allen:5.7#τοῖόν οἱ πῦρ δαῖεν ἀπὸ κρατός τε καὶ ὤμων ,
urn:cts:greekLit:tlg0012.tlg001.allen:5.8#ὦρσε δέ μιν κατὰ μέσσον ὅθι πλεῖστοι κλονέοντο .
urn:cts:greekLit:tlg0012.tlg001.allen:5.9#ἦν δέ τις ἐν Τρώεσσι Δάρης ἀφνειὸς ἀμύμων
urn:cts:greekLit:tlg0012.tlg001.allen:5.10#ἱρεὺς Ἡφαίστοιο · δύω δέ οἱ υἱέες ἤστην
urn:cts:greekLit:tlg0012.tlg001.allen:5.11#Φηγεὺς Ἰδαῖός τε μάχης εὖ εἰδότε πάσης .
urn:cts:greekLit:tlg0012.tlg001.allen:5.12#τώ οἱ ἀποκρινθέντε ἐναντίω ὁρμηθήτην ·
urn:cts:greekLit:tlg0012.tlg001.allen:5.13#τὼ μὲν ἀφʼ ἵπποιιν , ὃ δʼ ἀπὸ χθονὸς ὄρνυτο πεζός .
urn:cts:greekLit:tlg0012.tlg001.allen:5.14#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες
urn:cts:greekLit:tlg0012.tlg001.allen:5.15#Φηγεύς ῥα πρότερος προΐει δολιχόσκιον ἔγχος ·
urn:cts:greekLit:tlg0012.tlg001.allen:5.16#Τυδεΐδεω δʼ ὑπὲρ ὦμον ἀριστερὸν ἤλυθʼ ἀκωκὴ
urn:cts:greekLit:tlg0012.tlg001.allen:5.17#ἔγχεος , οὐδʼ ἔβαλʼ αὐτόν · ὃ δʼ ὕστερος ὄρνυτο χαλκῷ
urn:cts:greekLit:tlg0012.tlg001.allen:5.18#Τυδεΐδης · τοῦ δʼ οὐχ ἅλιον βέλος ἔκφυγε χειρός ,
urn:cts:greekLit:tlg0012.tlg001.allen:5.19#ἀλλʼ ἔβαλε στῆθος μεταμάζιον , ὦσε δʼ ἀφʼ ἵππων .
urn:cts:greekLit:tlg0012.tlg001.allen:5.20#Ἰδαῖος δʼ ἀπόρουσε λιπὼν περικαλλέα δίφρον ,
urn:cts:greekLit:tlg0012.tlg001.allen:5.21#οὐδʼ ἔτλη περιβῆναι ἀδελφειοῦ κταμένοιο ·
urn:cts:greekLit:tlg0012.tlg001.allen:5.22#οὐδὲ γὰρ οὐδέ κεν αὐτὸς ὑπέκφυγε κῆρα μέλαιναν ,
urn:cts:greekLit:tlg0012.tlg001.allen:5.23#ἀλλʼ Ἥφαιστος ἔρυτο , σάωσε δὲ νυκτὶ καλύψας ,
urn:cts:greekLit:tlg0012.tlg001.allen:5.24#ὡς δή οἱ μὴ πάγχυ γέρων ἀκαχήμενος εἴη .
urn:cts:greekLit:tlg0012.tlg001.allen:5.25#ἵππους δʼ ἐξελάσας μεγαθύμου Τυδέος υἱὸς
urn:cts:greekLit:tlg0012.tlg001.allen:5.26#δῶκεν ἑταίροισιν κατάγειν κοίλας ἐπὶ νῆας .
urn:cts:greekLit:tlg0012.tlg001.allen:5.27#Τρῶες δὲ μεγάθυμοι ἐπεὶ ἴδον υἷε Δάρητος
urn:cts:greekLit:tlg0012.tlg001.allen:5.28#τὸν μὲν ἀλευάμενον , τὸν δὲ κτάμενον παρʼ ὄχεσφι ,
urn:cts:greekLit:tlg0012.tlg001.allen:5.29#πᾶσιν ὀρίνθη θυμός · ἀτὰρ γλαυκῶπις Ἀθήνη
urn:cts:greekLit:tlg0012.tlg001.allen:5.30#χειρὸς ἑλοῦσʼ ἐπέεσσι προσηύδα θοῦρον Ἄρηα ·
urn:cts:greekLit:tlg0012.tlg001.allen:5.31#Ἆρες Ἄρες βροτολοιγὲ μιαιφόνε τειχεσιπλῆτα
urn:cts:greekLit:tlg0012.tlg001.allen:5.32#οὐκ ἂν δὴ Τρῶας μὲν ἐάσαιμεν καὶ Ἀχαιοὺς
urn:cts:greekLit:tlg0012.tlg001.allen:5.33#μάρνασθʼ , ὁπποτέροισι πατὴρ Ζεὺς κῦδος ὀρέξῃ ,
urn:cts:greekLit:tlg0012.tlg001.allen:5.34#νῶϊ δὲ χαζώμεσθα , Διὸς δʼ ἀλεώμεθα μῆνιν ;
urn:cts:greekLit:tlg0012.tlg001.allen:5.35#ὣς εἰποῦσα μάχης ἐξήγαγε θοῦρον Ἄρηα ·
urn:cts:greekLit:tlg0012.tlg001.allen:5.36#τὸν μὲν ἔπειτα καθεῖσεν ἐπʼ ἠϊόεντι Σκαμάνδρῳ ,
urn:cts:greekLit:tlg0012.tlg001.allen:5.37#Τρῶας δʼ ἔκλιναν Δαναοί · ἕλε δʼ ἄνδρα ἕκαστος
urn:cts:greekLit:tlg0012.tlg001.allen:5.38#ἡγεμόνων · πρῶτος δὲ ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:5.39#ἀρχὸν Ἁλιζώνων Ὀδίον μέγαν ἔκβαλε δίφρου ·
urn:cts:greekLit:tlg0012.tlg001.allen:5.40#πρώτῳ γὰρ στρεφθέντι μεταφρένῳ ἐν δόρυ πῆξεν
urn:cts:greekLit:tlg0012.tlg001.allen:5.41#ὤμων μεσσηγύς , διὰ δὲ στήθεσφιν ἔλασσε ,
urn:cts:greekLit:tlg0012.tlg001.allen:5.42#δούπησεν δὲ πεσών , ἀράβησε δὲ τεύχεʼ ἐπʼ αὐτῷ .
urn:cts:greekLit:tlg0012.tlg001.allen:5.43#Ἰδομενεὺς δʼ ἄρα Φαῖστον ἐνήρατο Μῄονος υἱὸν
urn:cts:greekLit:tlg0012.tlg001.allen:5.44#Βώρου , ὃς ἐκ Τάρνης ἐριβώλακος εἰληλούθει .
urn:cts:greekLit:tlg0012.tlg001.allen:5.45#τὸν μὲν ἄρʼ Ἰδομενεὺς δουρικλυτὸς ἔγχεϊ μακρῷ
urn:cts:greekLit:tlg0012.tlg001.allen:5.46#νύξʼ ἵππων ἐπιβησόμενον κατὰ δεξιὸν ὦμον ·
urn:cts:greekLit:tlg0012.tlg001.allen:5.47#ἤριπε δʼ ἐξ ὀχέων , στυγερὸς δʼ ἄρα μιν σκότος εἷλε .
urn:cts:greekLit:tlg0012.tlg001.allen:5.48#τὸν μὲν ἄρʼ Ἰδομενῆος ἐσύλευον θεράποντες ·
urn:cts:greekLit:tlg0012.tlg001.allen:5.49#υἱὸν δὲ Στροφίοιο Σκαμάνδριον αἵμονα θήρης
urn:cts:greekLit:tlg0012.tlg001.allen:5.50#Ἀτρεΐδης Μενέλαος ἕλʼ ἔγχεϊ ὀξυόεντι
urn:cts:greekLit:tlg0012.tlg001.allen:5.51#ἐσθλὸν θηρητῆρα · δίδαξε γὰρ Ἄρτεμις αὐτὴ
urn:cts:greekLit:tlg0012.tlg001.allen:5.52#βάλλειν ἄγρια πάντα , τά τε τρέφει οὔρεσιν ὕλη ·
urn:cts:greekLit:tlg0012.tlg001.allen:5.53#ἀλλʼ οὔ οἱ τότε γε χραῖσμʼ Ἄρτεμις ἰοχέαιρα ,
urn:cts:greekLit:tlg0012.tlg001.allen:5.54#οὐδὲ ἑκηβολίαι ᾗσιν τὸ πρίν γε κέκαστο ·
urn:cts:greekLit:tlg0012.tlg001.allen:5.55#ἀλλά μιν Ἀτρεΐδης δουρικλειτὸς Μενέλαος
urn:cts:greekLit:tlg0012.tlg001.allen:5.56#πρόσθεν ἕθεν φεύγοντα μετάφρενον οὔτασε δουρὶ
urn:cts:greekLit:tlg0012.tlg001.allen:5.57#ὤμων μεσσηγύς , διὰ δὲ στήθεσφιν ἔλασσεν ,
urn:cts:greekLit:tlg0012.tlg001.allen:5.58#ἤριπε δὲ πρηνής , ἀράβησε δὲ τεύχεʼ ἐπʼ αὐτῷ .
urn:cts:greekLit:tlg0012.tlg001.allen:5.59#Μηριόνης δὲ Φέρεκλον ἐνήρατο , τέκτονος υἱὸν
urn:cts:greekLit:tlg0012.tlg001.allen:5.60#Ἁρμονίδεω , ὃς χερσὶν ἐπίστατο δαίδαλα πάντα
urn:cts:greekLit:tlg0012.tlg001.allen:5.61#τεύχειν · ἔξοχα γάρ μιν ἐφίλατο Παλλὰς Ἀθήνη ·
urn:cts:greekLit:tlg0012.tlg001.allen:5.62#ὃς καὶ Ἀλεξάνδρῳ τεκτήνατο νῆας ἐΐσας
urn:cts:greekLit:tlg0012.tlg001.allen:5.63#ἀρχεκάκους , αἳ πᾶσι κακὸν Τρώεσσι γένοντο
urn:cts:greekLit:tlg0012.tlg001.allen:5.64#οἷ τʼ αὐτῷ , ἐπεὶ οὔ τι θεῶν ἐκ θέσφατα ᾔδη .
urn:cts:greekLit:tlg0012.tlg001.allen:5.65#τὸν μὲν Μηριόνης ὅτε δὴ κατέμαρπτε διώκων
urn:cts:greekLit:tlg0012.tlg001.allen:5.66#βεβλήκει γλουτὸν κατὰ δεξιόν · ἣ δὲ διαπρὸ
urn:cts:greekLit:tlg0012.tlg001.allen:5.67#ἀντικρὺ κατὰ κύστιν ὑπʼ ὀστέον ἤλυθʼ ἀκωκή ·
urn:cts:greekLit:tlg0012.tlg001.allen:5.68#γνὺξ δʼ ἔριπʼ οἰμώξας , θάνατος δέ μιν ἀμφεκάλυψε .
urn:cts:greekLit:tlg0012.tlg001.allen:5.69#Πήδαιον δʼ ἄρʼ ἔπεφνε Μέγης Ἀντήνορος υἱὸν
urn:cts:greekLit:tlg0012.tlg001.allen:5.70#ὅς ῥα νόθος μὲν ἔην , πύκα δʼ ἔτρεφε δῖα Θεανὼ
urn:cts:greekLit:tlg0012.tlg001.allen:5.71#ἶσα φίλοισι τέκεσσι χαριζομένη πόσεϊ ᾧ .
urn:cts:greekLit:tlg0012.tlg001.allen:5.72#τὸν μὲν Φυλεΐδης δουρὶ κλυτὸς ἐγγύθεν ἐλθὼν
urn:cts:greekLit:tlg0012.tlg001.allen:5.73#βεβλήκει κεφαλῆς κατὰ ἰνίον ὀξέϊ δουρί ·
urn:cts:greekLit:tlg0012.tlg001.allen:5.74#ἀντικρὺ δʼ ἀνʼ ὀδόντας ὑπὸ γλῶσσαν τάμε χαλκός ·
urn:cts:greekLit:tlg0012.tlg001.allen:5.75#ἤριπε δʼ ἐν κονίῃ , ψυχρὸν δʼ ἕλε χαλκὸν ὀδοῦσιν .
urn:cts:greekLit:tlg0012.tlg001.allen:5.76#Εὐρύπυλος δʼ Εὐαιμονίδης Ὑψήνορα δῖον
urn:cts:greekLit:tlg0012.tlg001.allen:5.77#υἱὸν ὑπερθύμου Δολοπίονος , ὅς ῥα Σκαμάνδρου
urn:cts:greekLit:tlg0012.tlg001.allen:5.78#ἀρητὴρ ἐτέτυκτο , θεὸς δʼ ὣς τίετο δήμῳ ,
urn:cts:greekLit:tlg0012.tlg001.allen:5.79#τὸν μὲν ἄρʼ Εὐρύπυλος , Εὐαίμονος ἀγλαὸς υἱός ,
urn:cts:greekLit:tlg0012.tlg001.allen:5.80#πρόσθεν ἕθεν φεύγοντα μεταδρομάδην ἔλασʼ ὦμον
urn:cts:greekLit:tlg0012.tlg001.allen:5.81#φασγάνῳ ἀΐξας , ἀπὸ δʼ ἔξεσε χεῖρα βαρεῖαν ·
urn:cts:greekLit:tlg0012.tlg001.allen:5.82#αἱματόεσσα δὲ χεὶρ πεδίῳ πέσε · τὸν δὲ κατʼ ὄσσε
urn:cts:greekLit:tlg0012.tlg001.allen:5.83#ἔλλαβε πορφύρεος θάνατος καὶ μοῖρα κραταιή .
urn:cts:greekLit:tlg0012.tlg001.allen:5.84#ὣς οἳ μὲν πονέοντο κατὰ κρατερὴν ὑσμίνην ·
urn:cts:greekLit:tlg0012.tlg001.allen:5.85#Τυδεΐδην δʼ οὐκ ἂν γνοίης ποτέροισι μετείη
urn:cts:greekLit:tlg0012.tlg001.allen:5.86#ἠὲ μετὰ Τρώεσσιν ὁμιλέοι ἦ μετʼ Ἀχαιοῖς .
urn:cts:greekLit:tlg0012.tlg001.allen:5.87#θῦνε γὰρ ἂμ πεδίον ποταμῷ πλήθοντι ἐοικὼς
urn:cts:greekLit:tlg0012.tlg001.allen:5.88#χειμάρρῳ , ὅς τʼ ὦκα ῥέων ἐκέδασσε γεφύρας ·
urn:cts:greekLit:tlg0012.tlg001.allen:5.89#τὸν δʼ οὔτʼ ἄρ τε γέφυραι ἐεργμέναι ἰσχανόωσιν ,
urn:cts:greekLit:tlg0012.tlg001.allen:5.90#οὔτʼ ἄρα ἕρκεα ἴσχει ἀλωάων ἐριθηλέων
urn:cts:greekLit:tlg0012.tlg001.allen:5.91#ἐλθόντʼ ἐξαπίνης ὅτʼ ἐπιβρίσῃ Διὸς ὄμβρος ·
urn:cts:greekLit:tlg0012.tlg001.allen:5.92#πολλὰ δʼ ὑπʼ αὐτοῦ ἔργα κατήριπε κάλʼ αἰζηῶν ·
urn:cts:greekLit:tlg0012.tlg001.allen:5.93#ὣς ὑπὸ Τυδεΐδῃ πυκιναὶ κλονέοντο φάλαγγες
urn:cts:greekLit:tlg0012.tlg001.allen:5.94#Τρώων , οὐδʼ ἄρα μιν μίμνον πολέες περ ἐόντες .
urn:cts:greekLit:tlg0012.tlg001.allen:5.95#τὸν δʼ ὡς οὖν ἐνόησε Λυκάονος ἀγλαὸς υἱὸς
urn:cts:greekLit:tlg0012.tlg001.allen:5.96#θύνοντʼ ἂμ πεδίον πρὸ ἕθεν κλονέοντα φάλαγγας ,
urn:cts:greekLit:tlg0012.tlg001.allen:5.97#αἶψʼ ἐπὶ Τυδεΐδῃ ἐτιταίνετο καμπύλα τόξα ,
urn:cts:greekLit:tlg0012.tlg001.allen:5.98#καὶ βάλʼ ἐπαΐσσοντα τυχὼν κατὰ δεξιὸν ὦμον
urn:cts:greekLit:tlg0012.tlg001.allen:5.99#θώρηκος γύαλον · διὰ δʼ ἔπτατο πικρὸς ὀϊστός ,
urn:cts:greekLit:tlg0012.tlg001.allen:5.100#ἀντικρὺ δὲ διέσχε , παλάσσετο δʼ αἵματι θώρηξ .
urn:cts:greekLit:tlg0012.tlg001.allen:5.101#τῷ δʼ ἐπὶ μακρὸν ἄϋσε Λυκάονος ἀγλαὸς υἱός ·
urn:cts:greekLit:tlg0012.tlg001.allen:5.102#ὄρνυσθε Τρῶες μεγάθυμοι κέντορες ἵππων ·
urn:cts:greekLit:tlg0012.tlg001.allen:5.103#βέβληται γὰρ ἄριστος Ἀχαιῶν , οὐδέ ἕ φημι
urn:cts:greekLit:tlg0012.tlg001.allen:5.104#δήθʼ ἀνσχήσεσθαι κρατερὸν βέλος , εἰ ἐτεόν με
urn:cts:greekLit:tlg0012.tlg001.allen:5.105#ὦρσεν ἄναξ Διὸς υἱὸς ἀπορνύμενον Λυκίηθεν .
urn:cts:greekLit:tlg0012.tlg001.allen:5.106#ὣς ἔφατʼ εὐχόμενος · τὸν δʼ οὐ βέλος ὠκὺ δάμασσεν ,
urn:cts:greekLit:tlg0012.tlg001.allen:5.107#ἀλλʼ ἀναχωρήσας πρόσθʼ ἵπποιιν καὶ ὄχεσφιν
urn:cts:greekLit:tlg0012.tlg001.allen:5.108#ἔστη , καὶ Σθένελον προσέφη Καπανήϊον υἱόν ·
urn:cts:greekLit:tlg0012.tlg001.allen:5.109#ὄρσο πέπον Καπανηϊάδη , καταβήσεο δίφρου ,
urn:cts:greekLit:tlg0012.tlg001.allen:5.110#ὄφρά μοι ἐξ ὤμοιο ἐρύσσῃς πικρὸν ὀϊστόν .
urn:cts:greekLit:tlg0012.tlg001.allen:5.111#ὣς ἄρʼ ἔφη , Σθένελος δὲ καθʼ ἵππων ἆλτο χαμᾶζε ,
urn:cts:greekLit:tlg0012.tlg001.allen:5.112#πὰρ δὲ στὰς βέλος ὠκὺ διαμπερὲς ἐξέρυσʼ ὤμου ·
urn:cts:greekLit:tlg0012.tlg001.allen:5.113#αἷμα δʼ ἀνηκόντιζε διὰ στρεπτοῖο χιτῶνος .
urn:cts:greekLit:tlg0012.tlg001.allen:5.114#δὴ τότʼ ἔπειτʼ ἠρᾶτο βοὴν ἀγαθὸς Διομήδης ·
urn:cts:greekLit:tlg0012.tlg001.allen:5.115#κλῦθί μευ αἰγιόχοιο Διὸς τέκος Ἀτρυτώνη ,
urn:cts:greekLit:tlg0012.tlg001.allen:5.116#εἴ ποτέ μοι καὶ πατρὶ φίλα φρονέουσα παρέστης
urn:cts:greekLit:tlg0012.tlg001.allen:5.117#δηΐῳ ἐν πολέμῳ , νῦν αὖτʼ ἐμὲ φῖλαι Ἀθήνη ·
urn:cts:greekLit:tlg0012.tlg001.allen:5.118#δὸς δέ τέ μʼ ἄνδρα ἑλεῖν καὶ ἐς ὁρμὴν ἔγχεος ἐλθεῖν
urn:cts:greekLit:tlg0012.tlg001.allen:5.119#ὅς μʼ ἔβαλε φθάμενος καὶ ἐπεύχεται , οὐδέ μέ φησι
urn:cts:greekLit:tlg0012.tlg001.allen:5.120#δηρὸν ἔτʼ ὄψεσθαι λαμπρὸν φάος ἠελίοιο .
urn:cts:greekLit:tlg0012.tlg001.allen:5.121#ὣς ἔφατʼ εὐχόμενος · τοῦ δʼ ἔκλυε Παλλὰς Ἀθήνη ,
urn:cts:greekLit:tlg0012.tlg001.allen:5.122#γυῖα δʼ ἔθηκεν ἐλαφρά , πόδας καὶ χεῖρας ὕπερθεν ·
urn:cts:greekLit:tlg0012.tlg001.allen:5.123#ἀγχοῦ δʼ ἱσταμένη ἔπεα πτερόεντα προσηύδα ·
urn:cts:greekLit:tlg0012.tlg001.allen:5.124#θαρσῶν νῦν Διόμηδες ἐπὶ Τρώεσσι μάχεσθαι ·
urn:cts:greekLit:tlg0012.tlg001.allen:5.125#ἐν γάρ τοι στήθεσσι μένος πατρώϊον ἧκα
urn:cts:greekLit:tlg0012.tlg001.allen:5.126#ἄτρομον , οἷον ἔχεσκε σακέσπαλος ἱππότα Τυδεύς ·
urn:cts:greekLit:tlg0012.tlg001.allen:5.127#ἀχλὺν δʼ αὖ τοι ἀπʼ ὀφθαλμῶν ἕλον ἣ πρὶν ἐπῆεν ,
urn:cts:greekLit:tlg0012.tlg001.allen:5.128#ὄφρʼ εὖ γιγνώσκῃς ἠμὲν θεὸν ἠδὲ καὶ ἄνδρα .
urn:cts:greekLit:tlg0012.tlg001.allen:5.129#τὼ νῦν αἴ κε θεὸς πειρώμενος ἐνθάδʼ ἵκηται
urn:cts:greekLit:tlg0012.tlg001.allen:5.130#μή τι σύ γʼ ἀθανάτοισι θεοῖς ἀντικρὺ μάχεσθαι
urn:cts:greekLit:tlg0012.tlg001.allen:5.131#τοῖς ἄλλοις · ἀτὰρ εἴ κε Διὸς θυγάτηρ Ἀφροδίτη
urn:cts:greekLit:tlg0012.tlg001.allen:5.132#ἔλθῃσʼ ἐς πόλεμον , τήν γʼ οὐτάμεν ὀξέϊ χαλκῷ .
urn:cts:greekLit:tlg0012.tlg001.allen:5.133#ἣ μὲν ἄρʼ ὣς εἰποῦσʼ ἀπέβη γλαυκῶπις Ἀθήνη ,
urn:cts:greekLit:tlg0012.tlg001.allen:5.134#Τυδεΐδης δʼ ἐξαῦτις ἰὼν προμάχοισιν ἐμίχθη
urn:cts:greekLit:tlg0012.tlg001.allen:5.135#καὶ πρίν περ θυμῷ μεμαὼς Τρώεσσι μάχεσθαι ·
urn:cts:greekLit:tlg0012.tlg001.allen:5.136#δὴ τότε μιν τρὶς τόσσον ἕλεν μένος ὥς τε λέοντα
urn:cts:greekLit:tlg0012.tlg001.allen:5.137#ὅν ῥά τε ποιμὴν ἀγρῷ ἐπʼ εἰροπόκοις ὀΐεσσι
urn:cts:greekLit:tlg0012.tlg001.allen:5.138#χραύσῃ μέν τʼ αὐλῆς ὑπεράλμενον οὐδὲ δαμάσσῃ ·
urn:cts:greekLit:tlg0012.tlg001.allen:5.139#τοῦ μέν τε σθένος ὦρσεν , ἔπειτα δέ τʼ οὐ προσαμύνει ,
urn:cts:greekLit:tlg0012.tlg001.allen:5.140#ἀλλὰ κατὰ σταθμοὺς δύεται , τὰ δʼ ἐρῆμα φοβεῖται ·
urn:cts:greekLit:tlg0012.tlg001.allen:5.141#αἳ μέν τʼ ἀγχιστῖναι ἐπʼ ἀλλήλῃσι κέχυνται ,
urn:cts:greekLit:tlg0012.tlg001.allen:5.142#αὐτὰρ ὃ ἐμμεμαὼς βαθέης ἐξάλλεται αὐλῆς ·
urn:cts:greekLit:tlg0012.tlg001.allen:5.143#ὣς μεμαὼς Τρώεσσι μίγη κρατερὸς Διομήδης .
urn:cts:greekLit:tlg0012.tlg001.allen:5.144#ἔνθʼ ἕλεν Ἀστύνοον καὶ Ὑπείρονα ποιμένα λαῶν ,
urn:cts:greekLit:tlg0012.tlg001.allen:5.145#τὸν μὲν ὑπὲρ μαζοῖο βαλὼν χαλκήρεϊ δουρί ,
urn:cts:greekLit:tlg0012.tlg001.allen:5.146#τὸν δʼ ἕτερον ξίφεϊ μεγάλῳ κληῗδα παρʼ ὦμον
urn:cts:greekLit:tlg0012.tlg001.allen:5.147#πλῆξʼ , ἀπὸ δʼ αὐχένος ὦμον ἐέργαθεν ἠδʼ ἀπὸ νώτου .
urn:cts:greekLit:tlg0012.tlg001.allen:5.148#τοὺς μὲν ἔασʼ , ὃ δʼ Ἄβαντα μετῴχετο καὶ Πολύειδον
urn:cts:greekLit:tlg0012.tlg001.allen:5.149#υἱέας Εὐρυδάμαντος ὀνειροπόλοιο γέροντος ·
urn:cts:greekLit:tlg0012.tlg001.allen:5.150#τοῖς οὐκ ἐρχομένοις ὃ γέρων ἐκρίνατʼ ὀνείρους ,
urn:cts:greekLit:tlg0012.tlg001.allen:5.151#ἀλλά σφεας κρατερὸς Διομήδης ἐξενάριξε ·
urn:cts:greekLit:tlg0012.tlg001.allen:5.152#βῆ δὲ μετὰ Ξάνθόν τε Θόωνά τε Φαίνοπος υἷε
urn:cts:greekLit:tlg0012.tlg001.allen:5.153#ἄμφω τηλυγέτω · ὃ δὲ τείρετο γήραϊ λυγρῷ ,
urn:cts:greekLit:tlg0012.tlg001.allen:5.154#υἱὸν δʼ οὐ τέκετʼ ἄλλον ἐπὶ κτεάτεσσι λιπέσθαι .
urn:cts:greekLit:tlg0012.tlg001.allen:5.155#ἔνθʼ ὅ γε τοὺς ἐνάριζε , φίλον δʼ ἐξαίνυτο θυμὸν
urn:cts:greekLit:tlg0012.tlg001.allen:5.156#ἀμφοτέρω , πατέρι δὲ γόον καὶ κήδεα λυγρὰ
urn:cts:greekLit:tlg0012.tlg001.allen:5.157#λεῖπʼ , ἐπεὶ οὐ ζώοντε μάχης ἐκνοστήσαντε
urn:cts:greekLit:tlg0012.tlg001.allen:5.158#δέξατο · χηρωσταὶ δὲ διὰ κτῆσιν δατέοντο .
urn:cts:greekLit:tlg0012.tlg001.allen:5.159#ἔνθʼ υἷας Πριάμοιο δύω λάβε Δαρδανίδαο
urn:cts:greekLit:tlg0012.tlg001.allen:5.160#εἰν ἑνὶ δίφρῳ ἐόντας Ἐχέμμονά τε Χρομίον τε .
urn:cts:greekLit:tlg0012.tlg001.allen:5.161#ὡς δὲ λέων ἐν βουσὶ θορὼν ἐξ αὐχένα ἄξῃ
urn:cts:greekLit:tlg0012.tlg001.allen:5.162#πόρτιος ἠὲ βοὸς ξύλοχον κάτα βοσκομενάων ,
urn:cts:greekLit:tlg0012.tlg001.allen:5.163#ὣς τοὺς ἀμφοτέρους ἐξ ἵππων Τυδέος υἱὸς
urn:cts:greekLit:tlg0012.tlg001.allen:5.164#βῆσε κακῶς ἀέκοντας , ἔπειτα δὲ τεύχεʼ ἐσύλα ·
urn:cts:greekLit:tlg0012.tlg001.allen:5.165#ἵππους δʼ οἷς ἑτάροισι δίδου μετὰ νῆας ἐλαύνειν .
urn:cts:greekLit:tlg0012.tlg001.allen:5.166#τὸν δʼ ἴδεν Αἰνείας ἀλαπάζοντα στίχας ἀνδρῶν ,
urn:cts:greekLit:tlg0012.tlg001.allen:5.167#βῆ δʼ ἴμεν ἄν τε μάχην καὶ ἀνὰ κλόνον ἐγχειάων
urn:cts:greekLit:tlg0012.tlg001.allen:5.168#Πάνδαρον ἀντίθεον διζήμενος εἴ που ἐφεύροι ·
urn:cts:greekLit:tlg0012.tlg001.allen:5.169#εὗρε Λυκάονος υἱὸν ἀμύμονά τε κρατερόν τε ,
urn:cts:greekLit:tlg0012.tlg001.allen:5.170#στῆ δὲ πρόσθʼ αὐτοῖο ἔπος τέ μιν ἀντίον ηὔδα ·
urn:cts:greekLit:tlg0012.tlg001.allen:5.171#Πάνδαρε ποῦ τοι τόξον ἰδὲ πτερόεντες ὀϊστοὶ
urn:cts:greekLit:tlg0012.tlg001.allen:5.172#καὶ κλέος ; ᾧ οὔ τίς τοι ἐρίζεται ἐνθάδε γʼ ἀνήρ ,
urn:cts:greekLit:tlg0012.tlg001.allen:5.173#οὐδέ τις ἐν Λυκίῃ σέο γʼ εὔχεται εἶναι ἀμείνων .
urn:cts:greekLit:tlg0012.tlg001.allen:5.174#ἀλλʼ ἄγε τῷδʼ ἔφες ἀνδρὶ βέλος Διὶ χεῖρας ἀνασχὼν
urn:cts:greekLit:tlg0012.tlg001.allen:5.175#ὅς τις ὅδε κρατέει καὶ δὴ κακὰ πολλὰ ἔοργε
urn:cts:greekLit:tlg0012.tlg001.allen:5.176#Τρῶας , ἐπεὶ πολλῶν τε καὶ ἐσθλῶν γούνατʼ ἔλυσεν ·
urn:cts:greekLit:tlg0012.tlg001.allen:5.177#εἰ μή τις θεός ἐστι κοτεσσάμενος Τρώεσσιν
urn:cts:greekLit:tlg0012.tlg001.allen:5.178#ἱρῶν μηνίσας · χαλεπὴ δὲ θεοῦ ἔπι μῆνις .
urn:cts:greekLit:tlg0012.tlg001.allen:5.179#τὸν δʼ αὖτε προσέειπε Λυκάονος ἀγλαὸς υἱός ·
urn:cts:greekLit:tlg0012.tlg001.allen:5.180#Αἰνεία Τρώων βουληφόρε χαλκοχιτώνων
urn:cts:greekLit:tlg0012.tlg001.allen:5.181#Τυδεΐδῃ μιν ἔγωγε δαΐφρονι πάντα ἐΐσκω ,
urn:cts:greekLit:tlg0012.tlg001.allen:5.182#ἀσπίδι γιγνώσκων αὐλώπιδί τε τρυφαλείῃ ,
urn:cts:greekLit:tlg0012.tlg001.allen:5.183#ἵππους τʼ εἰσορόων · σάφα δʼ οὐκ οἶδʼ εἰ θεός ἐστιν .
urn:cts:greekLit:tlg0012.tlg001.allen:5.184#εἰ δʼ ὅ γʼ ἀνὴρ ὅν φημι δαΐφρων Τυδέος υἱὸς
urn:cts:greekLit:tlg0012.tlg001.allen:5.185#οὐχ ὅ γʼ ἄνευθε θεοῦ τάδε μαίνεται , ἀλλά τις ἄγχι
urn:cts:greekLit:tlg0012.tlg001.allen:5.186#ἕστηκʼ ἀθανάτων νεφέλῃ εἰλυμένος ὤμους ,
urn:cts:greekLit:tlg0012.tlg001.allen:5.187#ὃς τούτου βέλος ὠκὺ κιχήμενον ἔτραπεν ἄλλῃ .
urn:cts:greekLit:tlg0012.tlg001.allen:5.188#ἤδη γάρ οἱ ἐφῆκα βέλος , καί μιν βάλον ὦμον
urn:cts:greekLit:tlg0012.tlg001.allen:5.189#δεξιὸν ἀντικρὺ διὰ θώρηκος γυάλοιο ·
urn:cts:greekLit:tlg0012.tlg001.allen:5.190#καί μιν ἔγωγʼ ἐφάμην Ἀϊδωνῆϊ προϊάψειν ,
urn:cts:greekLit:tlg0012.tlg001.allen:5.191#ἔμπης δʼ οὐκ ἐδάμασσα · θεός νύ τίς ἐστι κοτήεις .
urn:cts:greekLit:tlg0012.tlg001.allen:5.192#ἵπποι δʼ οὐ παρέασι καὶ ἅρματα τῶν κʼ ἐπιβαίην ·
urn:cts:greekLit:tlg0012.tlg001.allen:5.193#ἀλλά που ἐν μεγάροισι Λυκάονος ἕνδεκα δίφροι
urn:cts:greekLit:tlg0012.tlg001.allen:5.194#καλοὶ πρωτοπαγεῖς νεοτευχέες · ἀμφὶ δὲ πέπλοι
urn:cts:greekLit:tlg0012.tlg001.allen:5.195#πέπτανται · παρὰ δέ σφιν ἑκάστῳ δίζυγες ἵπποι
urn:cts:greekLit:tlg0012.tlg001.allen:5.196#ἑστᾶσι κρῖ λευκὸν ἐρεπτόμενοι καὶ ὀλύρας .
urn:cts:greekLit:tlg0012.tlg001.allen:5.197#ἦ μέν μοι μάλα πολλὰ γέρων αἰχμητὰ Λυκάων
urn:cts:greekLit:tlg0012.tlg001.allen:5.198#ἐρχομένῳ ἐπέτελλε δόμοις ἔνι ποιητοῖσιν ·
urn:cts:greekLit:tlg0012.tlg001.allen:5.199#ἵπποισίν μʼ ἐκέλευε καὶ ἅρμασιν ἐμβεβαῶτα
urn:cts:greekLit:tlg0012.tlg001.allen:5.200#ἀρχεύειν Τρώεσσι κατὰ κρατερὰς ὑσμίνας ·
urn:cts:greekLit:tlg0012.tlg001.allen:5.201#ἀλλʼ ἐγὼ οὐ πιθόμην · ἦ τʼ ἂν πολὺ κέρδιον ἦεν ·
urn:cts:greekLit:tlg0012.tlg001.allen:5.202#ἵππων φειδόμενος , μή μοι δευοίατο φορβῆς
urn:cts:greekLit:tlg0012.tlg001.allen:5.203#ἀνδρῶν εἰλομένων εἰωθότες ἔδμεναι ἄδην .
urn:cts:greekLit:tlg0012.tlg001.allen:5.204#ὣς λίπον , αὐτὰρ πεζὸς ἐς Ἴλιον εἰλήλουθα
urn:cts:greekLit:tlg0012.tlg001.allen:5.205#τόξοισιν πίσυνος · τὰ δέ μʼ οὐκ ἄρʼ ἔμελλον ὀνήσειν .
urn:cts:greekLit:tlg0012.tlg001.allen:5.206#ἤδη γὰρ δοιοῖσιν ἀριστήεσσιν ἐφῆκα
urn:cts:greekLit:tlg0012.tlg001.allen:5.207#Τυδεΐδῃ τε καὶ Ἀτρεΐδῃ , ἐκ δʼ ἀμφοτέροιιν
urn:cts:greekLit:tlg0012.tlg001.allen:5.208#ἀτρεκὲς αἷμʼ ἔσσευα βαλών , ἤγειρα δὲ μᾶλλον .
urn:cts:greekLit:tlg0012.tlg001.allen:5.209#τώ ῥα κακῇ αἴσῃ ἀπὸ πασσάλου ἀγκύλα τόξα
urn:cts:greekLit:tlg0012.tlg001.allen:5.210#ἤματι τῷ ἑλόμην ὅτε Ἴλιον εἰς ἐρατεινὴν
urn:cts:greekLit:tlg0012.tlg001.allen:5.211#ἡγεόμην Τρώεσσι φέρων χάριν Ἕκτορι δίῳ .
urn:cts:greekLit:tlg0012.tlg001.allen:5.212#εἰ δέ κε νοστήσω καὶ ἐσόψομαι ὀφθαλμοῖσι
urn:cts:greekLit:tlg0012.tlg001.allen:5.213#πατρίδʼ ἐμὴν ἄλοχόν τε καὶ ὑψερεφὲς μέγα δῶμα ,
urn:cts:greekLit:tlg0012.tlg001.allen:5.214#αὐτίκʼ ἔπειτʼ ἀπʼ ἐμεῖο κάρη τάμοι ἀλλότριος φὼς
urn:cts:greekLit:tlg0012.tlg001.allen:5.215#εἰ μὴ ἐγὼ τάδε τόξα φαεινῷ ἐν πυρὶ θείην
urn:cts:greekLit:tlg0012.tlg001.allen:5.216#χερσὶ διακλάσσας · ἀνεμώλια γάρ μοι ὀπηδεῖ .
urn:cts:greekLit:tlg0012.tlg001.allen:5.217#τὸν δʼ αὖτʼ Αἰνείας Τρώων ἀγὸς ἀντίον ηὔδα ·
urn:cts:greekLit:tlg0012.tlg001.allen:5.218#μὴ δʼ οὕτως ἀγόρευε · πάρος δʼ οὐκ ἔσσεται ἄλλως ,
urn:cts:greekLit:tlg0012.tlg001.allen:5.219#πρίν γʼ ἐπὶ νὼ τῷδʼ ἀνδρὶ σὺν ἵπποισιν καὶ ὄχεσφιν
urn:cts:greekLit:tlg0012.tlg001.allen:5.220#ἀντιβίην ἐλθόντε σὺν ἔντεσι πειρηθῆναι .
urn:cts:greekLit:tlg0012.tlg001.allen:5.221#ἀλλʼ ἄγʼ ἐμῶν ὀχέων ἐπιβήσεο , ὄφρα ἴδηαι
urn:cts:greekLit:tlg0012.tlg001.allen:5.222#οἷοι Τρώϊοι ἵπποι ἐπιστάμενοι πεδίοιο
urn:cts:greekLit:tlg0012.tlg001.allen:5.223#κραιπνὰ μάλʼ ἔνθα καὶ ἔνθα διωκέμεν ἠδὲ φέβεσθαι ·
urn:cts:greekLit:tlg0012.tlg001.allen:5.224#τὼ καὶ νῶϊ πόλιν δὲ σαώσετον , εἴ περ ἂν αὖτε
urn:cts:greekLit:tlg0012.tlg001.allen:5.225#Ζεὺς ἐπὶ Τυδεΐδῃ Διομήδεϊ κῦδος ὀρέξῃ .
urn:cts:greekLit:tlg0012.tlg001.allen:5.226#ἀλλʼ ἄγε νῦν μάστιγα καὶ ἡνία σιγαλόεντα
urn:cts:greekLit:tlg0012.tlg001.allen:5.227#δέξαι , ἐγὼ δʼ ἵππων ἀποβήσομαι ὄφρα μάχωμαι ·
urn:cts:greekLit:tlg0012.tlg001.allen:5.228#ἠὲ σὺ τόνδε δέδεξο , μελήσουσιν δʼ ἐμοὶ ἵπποι .
urn:cts:greekLit:tlg0012.tlg001.allen:5.229#τὸν δʼ αὖτε προσέειπε Λυκάονος ἀγλαὸς υἱός ·
urn:cts:greekLit:tlg0012.tlg001.allen:5.230#Αἰνεία σὺ μὲν αὐτὸς ἔχʼ ἡνία καὶ τεὼ ἵππω ·
urn:cts:greekLit:tlg0012.tlg001.allen:5.231#μᾶλλον ὑφʼ ἡνιόχῳ εἰωθότι καμπύλον ἅρμα
urn:cts:greekLit:tlg0012.tlg001.allen:5.232#οἴσετον , εἴ περ ἂν αὖτε φεβώμεθα Τυδέος υἱόν ·
urn:cts:greekLit:tlg0012.tlg001.allen:5.233#μὴ τὼ μὲν δείσαντε ματήσετον , οὐδʼ ἐθέλητον
urn:cts:greekLit:tlg0012.tlg001.allen:5.234#ἐκφερέμεν πολέμοιο τεὸν φθόγγον ποθέοντε ,
urn:cts:greekLit:tlg0012.tlg001.allen:5.235#νῶϊ δʼ ἐπαΐξας μεγαθύμου Τυδέος υἱὸς
urn:cts:greekLit:tlg0012.tlg001.allen:5.236#αὐτώ τε κτείνῃ καὶ ἐλάσσῃ μώνυχας ἵππους .
urn:cts:greekLit:tlg0012.tlg001.allen:5.237#ἀλλὰ σύ γʼ αὐτὸς ἔλαυνε τέʼ ἅρματα καὶ τεὼ ἵππω ,
urn:cts:greekLit:tlg0012.tlg001.allen:5.238#τὸν δὲ δʼ ἐγὼν ἐπιόντα δεδέξομαι ὀξέϊ δουρί .
urn:cts:greekLit:tlg0012.tlg001.allen:5.239#ὣς ἄρα φωνήσαντες ἐς ἅρματα ποικίλα βάντες
urn:cts:greekLit:tlg0012.tlg001.allen:5.240#ἐμμεμαῶτʼ ἐπὶ Τυδεΐδῃ ἔχον ὠκέας ἵππους .
urn:cts:greekLit:tlg0012.tlg001.allen:5.241#τοὺς δὲ ἴδε Σθένελος Καπανήϊος ἀγλαὸς υἱός ,
urn:cts:greekLit:tlg0012.tlg001.allen:5.242#αἶψα δὲ Τυδεΐδην ἔπεα πτερόεντα προσηύδα ·
urn:cts:greekLit:tlg0012.tlg001.allen:5.243#Τυδεΐδη Διόμηδες ἐμῷ κεχαρισμένε θυμῷ ,
urn:cts:greekLit:tlg0012.tlg001.allen:5.244#ἄνδρʼ ὁρόω κρατερὼ ἐπὶ σοὶ μεμαῶτε μάχεσθαι
urn:cts:greekLit:tlg0012.tlg001.allen:5.245#ἶνʼ ἀπέλεθρον ἔχοντας · ὃ μὲν τόξων ἐῢ εἰδὼς
urn:cts:greekLit:tlg0012.tlg001.allen:5.246#Πάνδαρος , υἱὸς δʼ αὖτε Λυκάονος εὔχεται εἶναι ·
urn:cts:greekLit:tlg0012.tlg001.allen:5.247#Αἰνείας δʼ υἱὸς μὲν ἀμύμονος Ἀγχίσαο
urn:cts:greekLit:tlg0012.tlg001.allen:5.248#εὔχεται ἐκγεγάμεν , μήτηρ δέ οἵ ἐστʼ Ἀφροδίτη .
urn:cts:greekLit:tlg0012.tlg001.allen:5.249#ἀλλʼ ἄγε δὴ χαζώμεθʼ ἐφʼ ἵππων , μηδέ μοι οὕτω
urn:cts:greekLit:tlg0012.tlg001.allen:5.250#θῦνε διὰ προμάχων , μή πως φίλον ἦτορ ὀλέσσῃς .
urn:cts:greekLit:tlg0012.tlg001.allen:5.251#τὸν δʼ ἄρʼ ὑπόδρα ἰδὼν προσέφη κρατερὸς Διομήδης ·
urn:cts:greekLit:tlg0012.tlg001.allen:5.252#μή τι φόβον δʼ ἀγόρευʼ , ἐπεὶ οὐδὲ σὲ πεισέμεν οἴω .
urn:cts:greekLit:tlg0012.tlg001.allen:5.253#οὐ γάρ μοι γενναῖον ἀλυσκάζοντι μάχεσθαι
urn:cts:greekLit:tlg0012.tlg001.allen:5.254#οὐδὲ καταπτώσσειν · ἔτι μοι μένος ἔμπεδόν ἐστιν ·
urn:cts:greekLit:tlg0012.tlg001.allen:5.255#ὀκνείω δʼ ἵππων ἐπιβαινέμεν , ἀλλὰ καὶ αὔτως
urn:cts:greekLit:tlg0012.tlg001.allen:5.256#ἀντίον εἶμʼ αὐτῶν · τρεῖν μʼ οὐκ ἐᾷ Παλλὰς Ἀθήνη .
urn:cts:greekLit:tlg0012.tlg001.allen:5.257#τούτω δʼ οὐ πάλιν αὖτις ἀποίσετον ὠκέες ἵπποι
urn:cts:greekLit:tlg0012.tlg001.allen:5.258#ἄμφω ἀφʼ ἡμείων , εἴ γʼ οὖν ἕτερός γε φύγῃσιν .
urn:cts:greekLit:tlg0012.tlg001.allen:5.259#ἄλλο δέ τοι ἐρέω , σὺ δʼ ἐνὶ φρεσὶ βάλλεο σῇσιν ·
urn:cts:greekLit:tlg0012.tlg001.allen:5.260#αἴ κέν μοι πολύβουλος Ἀθήνη κῦδος ὀρέξῃ
urn:cts:greekLit:tlg0012.tlg001.allen:5.261#ἀμφοτέρω κτεῖναι , σὺ δὲ τούσδε μὲν ὠκέας ἵππους
urn:cts:greekLit:tlg0012.tlg001.allen:5.262#αὐτοῦ ἐρυκακέειν ἐξ ἄντυγος ἡνία τείνας ,
urn:cts:greekLit:tlg0012.tlg001.allen:5.263#Αἰνείαο δʼ ἐπαΐξαι μεμνημένος ἵππων ,
urn:cts:greekLit:tlg0012.tlg001.allen:5.264#ἐκ δʼ ἐλάσαι Τρώων μετʼ ἐϋκνήμιδας Ἀχαιούς .
urn:cts:greekLit:tlg0012.tlg001.allen:5.265#τῆς γάρ τοι γενεῆς ἧς Τρωΐ περ εὐρύοπα Ζεὺς
urn:cts:greekLit:tlg0012.tlg001.allen:5.266#δῶχʼ υἷος ποινὴν Γανυμήδεος , οὕνεκʼ ἄριστοι
urn:cts:greekLit:tlg0012.tlg001.allen:5.267#ἵππων ὅσσοι ἔασιν ὑπʼ ἠῶ τʼ ἠέλιόν τε ,
urn:cts:greekLit:tlg0012.tlg001.allen:5.268#τῆς γενεῆς ἔκλεψεν ἄναξ ἀνδρῶν Ἀγχίσης
urn:cts:greekLit:tlg0012.tlg001.allen:5.269#λάθρῃ Λαομέδοντος ὑποσχὼν θήλεας ἵππους ·
urn:cts:greekLit:tlg0012.tlg001.allen:5.270#τῶν οἱ ἓξ ἐγένοντο ἐνὶ μεγάροισι γενέθλη .
urn:cts:greekLit:tlg0012.tlg001.allen:5.271#τοὺς μὲν τέσσαρας αὐτὸς ἔχων ἀτίταλλʼ ἐπὶ φάτνῃ ,
urn:cts:greekLit:tlg0012.tlg001.allen:5.272#τὼ δὲ δύʼ Αἰνείᾳ δῶκεν μήστωρε φόβοιο .
urn:cts:greekLit:tlg0012.tlg001.allen:5.273#εἰ τούτω κε λάβοιμεν , ἀροίμεθά κε κλέος ἐσθλόν .
urn:cts:greekLit:tlg0012.tlg001.allen:5.274#ὣς οἳ μὲν τοιαῦτα πρὸς ἀλλήλους ἀγόρευον ,
urn:cts:greekLit:tlg0012.tlg001.allen:5.275#τὼ δὲ τάχʼ ἐγγύθεν ἦλθον ἐλαύνοντʼ ὠκέας ἵππους .
urn:cts:greekLit:tlg0012.tlg001.allen:5.276#τὸν πρότερος προσέειπε Λυκάονος ἀγλαὸς υἱός ·
urn:cts:greekLit:tlg0012.tlg001.allen:5.277#καρτερόθυμε δαΐφρον ἀγαυοῦ Τυδέος υἱὲ
urn:cts:greekLit:tlg0012.tlg001.allen:5.278#ἦ μάλα σʼ οὐ βέλος ὠκὺ δαμάσσατο πικρὸς ὀϊστός ·
urn:cts:greekLit:tlg0012.tlg001.allen:5.279#νῦν αὖτʼ ἐγχείῃ πειρήσομαι αἴ κε τύχωμι .
urn:cts:greekLit:tlg0012.tlg001.allen:5.280#ἦ ῥα καὶ ἀμπεπαλὼν προΐει δολιχόσκιον ἔγχος
urn:cts:greekLit:tlg0012.tlg001.allen:5.281#καὶ βάλε Τυδεΐδαο κατʼ ἀσπίδα · τῆς δὲ διὰ πρὸ
urn:cts:greekLit:tlg0012.tlg001.allen:5.282#αἰχμὴ χαλκείη πταμένη θώρηκι πελάσθη ·
urn:cts:greekLit:tlg0012.tlg001.allen:5.283#τῷ δʼ ἐπὶ μακρὸν ἄϋσε Λυκάονος ἀγλαὸς υἱός ·
urn:cts:greekLit:tlg0012.tlg001.allen:5.284#βέβληαι κενεῶνα διαμπερές , οὐδέ σʼ ὀΐω
urn:cts:greekLit:tlg0012.tlg001.allen:5.285#δηρὸν ἔτʼ ἀνσχήσεσθαι · ἐμοὶ δὲ μέγʼ εὖχος ἔδωκας .
urn:cts:greekLit:tlg0012.tlg001.allen:5.286#τὸν δʼ οὐ ταρβήσας προσέφη κρατερὸς Διομήδης ·
urn:cts:greekLit:tlg0012.tlg001.allen:5.287#ἤμβροτες οὐδʼ ἔτυχες · ἀτὰρ οὐ μὲν σφῶΐ γʼ ὀΐω
urn:cts:greekLit:tlg0012.tlg001.allen:5.288#πρίν γʼ ἀποπαύσεσθαι πρίν γʼ ἢ ἕτερόν γε πεσόντα
urn:cts:greekLit:tlg0012.tlg001.allen:5.289#αἵματος ἆσαι Ἄρηα , ταλαύρινον πολεμιστήν .
urn:cts:greekLit:tlg0012.tlg001.allen:5.290#ὣς φάμενος προέηκε · βέλος δʼ ἴθυνεν Ἀθήνη
urn:cts:greekLit:tlg0012.tlg001.allen:5.291#ῥῖνα παρʼ ὀφθαλμόν , λευκοὺς δʼ ἐπέρησεν ὀδόντας .
urn:cts:greekLit:tlg0012.tlg001.allen:5.292#τοῦ δʼ ἀπὸ μὲν γλῶσσαν πρυμνὴν τάμε χαλκὸς ἀτειρής ,
urn:cts:greekLit:tlg0012.tlg001.allen:5.293#αἰχμὴ δʼ ἐξελύθη παρὰ νείατον ἀνθερεῶνα ·
urn:cts:greekLit:tlg0012.tlg001.allen:5.294#ἤριπε δʼ ἐξ ὀχέων , ἀράβησε δὲ τεύχεʼ ἐπʼ αὐτῷ
urn:cts:greekLit:tlg0012.tlg001.allen:5.295#αἰόλα παμφανόωντα , παρέτρεσσαν δέ οἱ ἵπποι
urn:cts:greekLit:tlg0012.tlg001.allen:5.296#ὠκύποδες · τοῦ δʼ αὖθι λύθη ψυχή τε μένος τε .
urn:cts:greekLit:tlg0012.tlg001.allen:5.297#Αἰνείας δʼ ἀπόρουσε σὺν ἀσπίδι δουρί τε μακρῷ
urn:cts:greekLit:tlg0012.tlg001.allen:5.298#δείσας μή πώς οἱ ἐρυσαίατο νεκρὸν Ἀχαιοί .
urn:cts:greekLit:tlg0012.tlg001.allen:5.299#ἀμφὶ δʼ ἄρʼ αὐτῷ βαῖνε λέων ὣς ἀλκὶ πεποιθώς ,
urn:cts:greekLit:tlg0012.tlg001.allen:5.300#πρόσθε δέ οἱ δόρυ τʼ ἔσχε καὶ ἀσπίδα πάντοσʼ ἐΐσην ,
urn:cts:greekLit:tlg0012.tlg001.allen:5.301#τὸν κτάμεναι μεμαὼς ὅς τις τοῦ γʼ ἀντίος ἔλθοι
urn:cts:greekLit:tlg0012.tlg001.allen:5.302#σμερδαλέα ἰάχων · ὃ δὲ χερμάδιον λάβε χειρὶ
urn:cts:greekLit:tlg0012.tlg001.allen:5.303#Τυδεΐδης μέγα ἔργον ὃ οὐ δύο γʼ ἄνδρε φέροιεν ,
urn:cts:greekLit:tlg0012.tlg001.allen:5.304#οἷοι νῦν βροτοί εἰσʼ · ὃ δέ μιν ῥέα πάλλε καὶ οἶος .
urn:cts:greekLit:tlg0012.tlg001.allen:5.305#τῷ βάλεν Αἰνείαο κατʼ ἰσχίον ἔνθά τε μηρὸς
urn:cts:greekLit:tlg0012.tlg001.allen:5.306#ἰσχίῳ ἐνστρέφεται , κοτύλην δέ τέ μιν καλέουσι ·
urn:cts:greekLit:tlg0012.tlg001.allen:5.307#θλάσσε δέ οἱ κοτύλην , πρὸς δʼ ἄμφω ῥῆξε τένοντε ·
urn:cts:greekLit:tlg0012.tlg001.allen:5.308#ὦσε δʼ ἀπὸ ῥινὸν τρηχὺς λίθος · αὐτὰρ ὅ γʼ ἥρως
urn:cts:greekLit:tlg0012.tlg001.allen:5.309#ἔστη γνὺξ ἐριπὼν καὶ ἐρείσατο χειρὶ παχείῃ
urn:cts:greekLit:tlg0012.tlg001.allen:5.310#γαίης · ἀμφὶ δὲ ὄσσε κελαινὴ νὺξ ἐκάλυψε .
urn:cts:greekLit:tlg0012.tlg001.allen:5.311#καί νύ κεν ἔνθʼ ἀπόλοιτο ἄναξ ἀνδρῶν Αἰνείας ,
urn:cts:greekLit:tlg0012.tlg001.allen:5.312#εἰ μὴ ἄρʼ ὀξὺ νόησε Διὸς θυγάτηρ Ἀφροδίτη
urn:cts:greekLit:tlg0012.tlg001.allen:5.313#μήτηρ , ἥ μιν ὑπʼ Ἀγχίσῃ τέκε βουκολέοντι ·
urn:cts:greekLit:tlg0012.tlg001.allen:5.314#ἀμφὶ δʼ ἑὸν φίλον υἱὸν ἐχεύατο πήχεε λευκώ ,
urn:cts:greekLit:tlg0012.tlg001.allen:5.315#πρόσθε δέ οἱ πέπλοιο φαεινοῦ πτύγμα κάλυψεν
urn:cts:greekLit:tlg0012.tlg001.allen:5.316#ἕρκος ἔμεν βελέων , μή τις Δαναῶν ταχυπώλων
urn:cts:greekLit:tlg0012.tlg001.allen:5.317#χαλκὸν ἐνὶ στήθεσσι βαλὼν ἐκ θυμὸν ἕλοιτο .
urn:cts:greekLit:tlg0012.tlg001.allen:5.318#ἣ μὲν ἑὸν φίλον υἱὸν ὑπεξέφερεν πολέμοιο ·
urn:cts:greekLit:tlg0012.tlg001.allen:5.319#οὐδʼ υἱὸς Καπανῆος ἐλήθετο συνθεσιάων
urn:cts:greekLit:tlg0012.tlg001.allen:5.320#τάων ἃς ἐπέτελλε βοὴν ἀγαθὸς Διομήδης ,
urn:cts:greekLit:tlg0012.tlg001.allen:5.321#ἀλλʼ ὅ γε τοὺς μὲν ἑοὺς ἠρύκακε μώνυχας ἵππους
urn:cts:greekLit:tlg0012.tlg001.allen:5.322#νόσφιν ἀπὸ φλοίσβου ἐξ ἄντυγος ἡνία τείνας ,
urn:cts:greekLit:tlg0012.tlg001.allen:5.323#Αἰνείαο δʼ ἐπαΐξας καλλίτριχας ἵππους
urn:cts:greekLit:tlg0012.tlg001.allen:5.324#ἐξέλασε Τρώων μετʼ ἐϋκνήμιδας Ἀχαιούς .
urn:cts:greekLit:tlg0012.tlg001.allen:5.325#δῶκε δὲ Δηϊπύλῳ ἑτάρῳ φίλῳ , ὃν περὶ πάσης
urn:cts:greekLit:tlg0012.tlg001.allen:5.326#τῖεν ὁμηλικίης ὅτι οἱ φρεσὶν ἄρτια ᾔδη ,
urn:cts:greekLit:tlg0012.tlg001.allen:5.327#νηυσὶν ἔπι γλαφυρῇσιν ἐλαυνέμεν · αὐτὰρ ὅ γʼ ἥρως
urn:cts:greekLit:tlg0012.tlg001.allen:5.328#ὧν ἵππων ἐπιβὰς ἔλαβʼ ἡνία σιγαλόεντα ,
urn:cts:greekLit:tlg0012.tlg001.allen:5.329#αἶψα δὲ Τυδεΐδην μέθεπε κρατερώνυχας ἵππους
urn:cts:greekLit:tlg0012.tlg001.allen:5.330#ἐμμεμαώς · ὃ δὲ Κύπριν ἐπῴχετο νηλέϊ χαλκῷ
urn:cts:greekLit:tlg0012.tlg001.allen:5.331#γιγνώσκων ὅ τʼ ἄναλκις ἔην θεός , οὐδὲ θεάων
urn:cts:greekLit:tlg0012.tlg001.allen:5.332#τάων αἵ τʼ ἀνδρῶν πόλεμον κάτα κοιρανέουσιν ,
urn:cts:greekLit:tlg0012.tlg001.allen:5.333#οὔτʼ ἄρʼ Ἀθηναίη οὔτε πτολίπορθος Ἐνυώ .
urn:cts:greekLit:tlg0012.tlg001.allen:5.334#ἀλλʼ ὅτε δή ῥʼ ἐκίχανε πολὺν καθʼ ὅμιλον ὀπάζων ,
urn:cts:greekLit:tlg0012.tlg001.allen:5.335#ἔνθʼ ἐπορεξάμενος μεγαθύμου Τυδέος υἱὸς
urn:cts:greekLit:tlg0012.tlg001.allen:5.336#ἄκρην οὔτασε χεῖρα μετάλμενος ὀξέϊ δουρὶ
urn:cts:greekLit:tlg0012.tlg001.allen:5.337#ἀβληχρήν · εἶθαρ δὲ δόρυ χροὸς ἀντετόρησεν
urn:cts:greekLit:tlg0012.tlg001.allen:5.338#ἀμβροσίου διὰ πέπλου , ὅν οἱ Χάριτες κάμον αὐταί ,
urn:cts:greekLit:tlg0012.tlg001.allen:5.339#πρυμνὸν ὕπερ θέναρος · ῥέε δʼ ἄμβροτον αἷμα θεοῖο
urn:cts:greekLit:tlg0012.tlg001.allen:5.340#ἰχώρ , οἷός πέρ τε ῥέει μακάρεσσι θεοῖσιν ·
urn:cts:greekLit:tlg0012.tlg001.allen:5.341#οὐ γὰρ σῖτον ἔδουσʼ , οὐ πίνουσʼ αἴθοπα οἶνον ,
urn:cts:greekLit:tlg0012.tlg001.allen:5.342#τοὔνεκʼ ἀναίμονές εἰσι καὶ ἀθάνατοι καλέονται .
urn:cts:greekLit:tlg0012.tlg001.allen:5.343#ἣ δὲ μέγα ἰάχουσα ἀπὸ ἕο κάββαλεν υἱόν ·
urn:cts:greekLit:tlg0012.tlg001.allen:5.344#καὶ τὸν μὲν μετὰ χερσὶν ἐρύσατο Φοῖβος Ἀπόλλων
urn:cts:greekLit:tlg0012.tlg001.allen:5.345#κυανέῃ νεφέλῃ , μή τις Δαναῶν ταχυπώλων
urn:cts:greekLit:tlg0012.tlg001.allen:5.346#χαλκὸν ἐνὶ στήθεσσι βαλὼν ἐκ θυμὸν ἕλοιτο ·
urn:cts:greekLit:tlg0012.tlg001.allen:5.347#τῇ δʼ ἐπὶ μακρὸν ἄϋσε βοὴν ἀγαθὸς Διομήδης ·
urn:cts:greekLit:tlg0012.tlg001.allen:5.348#εἶκε Διὸς θύγατερ πολέμου καὶ δηϊοτῆτος ·
urn:cts:greekLit:tlg0012.tlg001.allen:5.349#ἦ οὐχ ἅλις ὅττι γυναῖκας ἀνάλκιδας ἠπεροπεύεις ;
urn:cts:greekLit:tlg0012.tlg001.allen:5.350#εἰ δὲ σύ γʼ ἐς πόλεμον πωλήσεαι , ἦ τέ σʼ ὀΐω
urn:cts:greekLit:tlg0012.tlg001.allen:5.351#ῥιγήσειν πόλεμόν γε καὶ εἴ χʼ ἑτέρωθι πύθηαι .
urn:cts:greekLit:tlg0012.tlg001.allen:5.352#ὣς ἔφαθʼ , ἣ δʼ ἀλύουσʼ ἀπεβήσετο , τείρετο δʼ αἰνῶς ·
urn:cts:greekLit:tlg0012.tlg001.allen:5.353#τὴν μὲν ἄρʼ Ἶρις ἑλοῦσα ποδήνεμος ἔξαγʼ ὁμίλου
urn:cts:greekLit:tlg0012.tlg001.allen:5.354#ἀχθομένην ὀδύνῃσι , μελαίνετο δὲ χρόα καλόν .
urn:cts:greekLit:tlg0012.tlg001.allen:5.355#εὗρεν ἔπειτα μάχης ἐπʼ ἀριστερὰ θοῦρον Ἄρηα
urn:cts:greekLit:tlg0012.tlg001.allen:5.356#ἥμενον · ἠέρι δʼ ἔγχος ἐκέκλιτο καὶ ταχέʼ ἵππω ·
urn:cts:greekLit:tlg0012.tlg001.allen:5.357#ἣ δὲ γνὺξ ἐριποῦσα κασιγνήτοιο φίλοιο
urn:cts:greekLit:tlg0012.tlg001.allen:5.358#πολλὰ λισσομένη χρυσάμπυκας ᾔτεεν ἵππους ·
urn:cts:greekLit:tlg0012.tlg001.allen:5.359#φίλε κασίγνητε κόμισαί τέ με δός τέ μοι ἵππους ,
urn:cts:greekLit:tlg0012.tlg001.allen:5.360#ὄφρʼ ἐς Ὄλυμπον ἵκωμαι ἵνʼ ἀθανάτων ἕδος ἐστί .
urn:cts:greekLit:tlg0012.tlg001.allen:5.361#λίην ἄχθομαι ἕλκος ὅ με βροτὸς οὔτασεν ἀνὴρ
urn:cts:greekLit:tlg0012.tlg001.allen:5.362#Τυδεΐδης , ὃς νῦν γε καὶ ἂν Διὶ πατρὶ μάχοιτο .
urn:cts:greekLit:tlg0012.tlg001.allen:5.363#ὣς φάτο , τῇ δʼ ἄρʼ Ἄρης δῶκε χρυσάμπυκας ἵππους ·
urn:cts:greekLit:tlg0012.tlg001.allen:5.364#ἣ δʼ ἐς δίφρον ἔβαινεν ἀκηχεμένη φίλον ἦτορ ,
urn:cts:greekLit:tlg0012.tlg001.allen:5.365#πὰρ δέ οἱ Ἶρις ἔβαινε καὶ ἡνία λάζετο χερσί ,
urn:cts:greekLit:tlg0012.tlg001.allen:5.366#μάστιξεν δʼ ἐλάαν , τὼ δʼ οὐκ ἀέκοντε πετέσθην .
urn:cts:greekLit:tlg0012.tlg001.allen:5.367#αἶψα δʼ ἔπειθʼ ἵκοντο θεῶν ἕδος αἰπὺν Ὄλυμπον ·
urn:cts:greekLit:tlg0012.tlg001.allen:5.368#ἔνθʼ ἵππους ἔστησε ποδήνεμος ὠκέα Ἶρις
urn:cts:greekLit:tlg0012.tlg001.allen:5.369#λύσασʼ ἐξ ὀχέων , παρὰ δʼ ἀμβρόσιον βάλεν εἶδαρ ·
urn:cts:greekLit:tlg0012.tlg001.allen:5.370#ἣ δʼ ἐν γούνασι πῖπτε Διώνης δῖʼ Ἀφροδίτη
urn:cts:greekLit:tlg0012.tlg001.allen:5.371#μητρὸς ἑῆς · ἣ δʼ ἀγκὰς ἐλάζετο θυγατέρα ἥν ,
urn:cts:greekLit:tlg0012.tlg001.allen:5.372#χειρί τέ μιν κατέρεξεν ἔπος τʼ ἔφατʼ ἐκ τʼ ὀνόμαζε ·
urn:cts:greekLit:tlg0012.tlg001.allen:5.373#τίς νύ σε τοιάδʼ ἔρεξε φίλον τέκος Οὐρανιώνων
urn:cts:greekLit:tlg0012.tlg001.allen:5.374#μαψιδίως , ὡς εἴ τι κακὸν ῥέζουσαν ἐνωπῇ ;
urn:cts:greekLit:tlg0012.tlg001.allen:5.375#τὴν δʼ ἠμείβετʼ ἔπειτα φιλομμειδὴς Ἀφροδίτη ·
urn:cts:greekLit:tlg0012.tlg001.allen:5.376#οὖτά με Τυδέος υἱὸς ὑπέρθυμος Διομήδης ,
urn:cts:greekLit:tlg0012.tlg001.allen:5.377#οὕνεκʼ ἐγὼ φίλον υἱὸν ὑπεξέφερον πολέμοιο
urn:cts:greekLit:tlg0012.tlg001.allen:5.378#Αἰνείαν , ὃς ἐμοὶ πάντων πολὺ φίλτατός ἐστιν .
urn:cts:greekLit:tlg0012.tlg001.allen:5.379#οὐ γὰρ ἔτι Τρώων καὶ Ἀχαιῶν φύλοπις αἰνή ,
urn:cts:greekLit:tlg0012.tlg001.allen:5.380#ἀλλʼ ἤδη Δαναοί γε καὶ ἀθανάτοισι μάχονται .
urn:cts:greekLit:tlg0012.tlg001.allen:5.381#τὴν δʼ ἠμείβετʼ ἔπειτα Διώνη , δῖα θεάων ·
urn:cts:greekLit:tlg0012.tlg001.allen:5.382#τέτλαθι τέκνον ἐμόν , καὶ ἀνάσχεο κηδομένη περ ·
urn:cts:greekLit:tlg0012.tlg001.allen:5.383#πολλοὶ γὰρ δὴ τλῆμεν Ὀλύμπια δώματʼ ἔχοντες
urn:cts:greekLit:tlg0012.tlg001.allen:5.384#ἐξ ἀνδρῶν χαλέπʼ ἄλγεʼ ἐπʼ ἀλλήλοισι τιθέντες .
urn:cts:greekLit:tlg0012.tlg001.allen:5.385#τλῆ μὲν Ἄρης ὅτε μιν Ὦτος κρατερός τʼ Ἐφιάλτης
urn:cts:greekLit:tlg0012.tlg001.allen:5.386#παῖδες Ἀλωῆος , δῆσαν κρατερῷ ἐνὶ δεσμῷ ·
urn:cts:greekLit:tlg0012.tlg001.allen:5.387#χαλκέῳ δʼ ἐν κεράμῳ δέδετο τρισκαίδεκα μῆνας ·
urn:cts:greekLit:tlg0012.tlg001.allen:5.388#καί νύ κεν ἔνθʼ ἀπόλοιτο Ἄρης ἆτος πολέμοιο ,
urn:cts:greekLit:tlg0012.tlg001.allen:5.389#εἰ μὴ μητρυιὴ περικαλλὴς Ἠερίβοια
urn:cts:greekLit:tlg0012.tlg001.allen:5.390#Ἑρμέᾳ ἐξήγγειλεν · ὃ δʼ ἐξέκλεψεν Ἄρηα
urn:cts:greekLit:tlg0012.tlg001.allen:5.391#ἤδη τειρόμενον , χαλεπὸς δέ ἑ δεσμὸς ἐδάμνα .
urn:cts:greekLit:tlg0012.tlg001.allen:5.392#τλῆ δʼ Ἥρη , ὅτε μιν κρατερὸς πάϊς Ἀμφιτρύωνος
urn:cts:greekLit:tlg0012.tlg001.allen:5.393#δεξιτερὸν κατὰ μαζὸν ὀϊστῷ τριγλώχινι
urn:cts:greekLit:tlg0012.tlg001.allen:5.394#βεβλήκει · τότε καί μιν ἀνήκεστον λάβεν ἄλγος .
urn:cts:greekLit:tlg0012.tlg001.allen:5.395#τλῆ δʼ Ἀΐδης ἐν τοῖσι πελώριος ὠκὺν ὀϊστόν ,
urn:cts:greekLit:tlg0012.tlg001.allen:5.396#εὖτέ μιν ωὐτὸς ἀνὴρ υἱὸς Διὸς αἰγιόχοιο
urn:cts:greekLit:tlg0012.tlg001.allen:5.397#ἐν Πύλῳ ἐν νεκύεσσι βαλὼν ὀδύνῃσιν ἔδωκεν ·
urn:cts:greekLit:tlg0012.tlg001.allen:5.398#αὐτὰρ ὃ βῆ πρὸς δῶμα Διὸς καὶ μακρὸν Ὄλυμπον
urn:cts:greekLit:tlg0012.tlg001.allen:5.399#κῆρ ἀχέων ὀδύνῃσι πεπαρμένος · αὐτὰρ ὀϊστὸς
urn:cts:greekLit:tlg0012.tlg001.allen:5.400#ὤμῳ ἔνι στιβαρῷ ἠλήλατο , κῆδε δὲ θυμόν .
urn:cts:greekLit:tlg0012.tlg001.allen:5.401#τῷ δʼ ἐπὶ Παιήων ὀδυνήφατα φάρμακα πάσσων
urn:cts:greekLit:tlg0012.tlg001.allen:5.402#ἠκέσατʼ · οὐ μὲν γάρ τι καταθνητός γε τέτυκτο .
urn:cts:greekLit:tlg0012.tlg001.allen:5.403#σχέτλιος ὀβριμοεργὸς ὃς οὐκ ὄθετʼ αἴσυλα ῥέζων ,
urn:cts:greekLit:tlg0012.tlg001.allen:5.404#ὃς τόξοισιν ἔκηδε θεοὺς οἳ Ὄλυμπον ἔχουσι .
urn:cts:greekLit:tlg0012.tlg001.allen:5.405#σοὶ δʼ ἐπὶ τοῦτον ἀνῆκε θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:5.406#νήπιος , οὐδὲ τὸ οἶδε κατὰ φρένα Τυδέος υἱὸς
urn:cts:greekLit:tlg0012.tlg001.allen:5.407#ὅττι μάλʼ οὐ δηναιὸς ὃς ἀθανάτοισι μάχηται ,
urn:cts:greekLit:tlg0012.tlg001.allen:5.408#οὐδέ τί μιν παῖδες ποτὶ γούνασι παππάζουσιν
urn:cts:greekLit:tlg0012.tlg001.allen:5.409#ἐλθόντʼ ἐκ πολέμοιο καὶ αἰνῆς δηϊοτῆτος .
urn:cts:greekLit:tlg0012.tlg001.allen:5.410#τὼ νῦν Τυδεΐδης , εἰ καὶ μάλα καρτερός ἐστι ,
urn:cts:greekLit:tlg0012.tlg001.allen:5.411#φραζέσθω μή τίς οἱ ἀμείνων σεῖο μάχηται ,
urn:cts:greekLit:tlg0012.tlg001.allen:5.412#μὴ δὴν Αἰγιάλεια περίφρων Ἀδρηστίνη
urn:cts:greekLit:tlg0012.tlg001.allen:5.413#ἐξ ὕπνου γοόωσα φίλους οἰκῆας ἐγείρῃ
urn:cts:greekLit:tlg0012.tlg001.allen:5.414#κουρίδιον ποθέουσα πόσιν τὸν ἄριστον Ἀχαιῶν
urn:cts:greekLit:tlg0012.tlg001.allen:5.415#ἰφθίμη ἄλοχος Διομήδεος ἱπποδάμοιο .
urn:cts:greekLit:tlg0012.tlg001.allen:5.416#ἦ ῥα καὶ ἀμφοτέρῃσιν ἀπʼ ἰχῶ χειρὸς ὀμόργνυ ·
urn:cts:greekLit:tlg0012.tlg001.allen:5.417#ἄλθετο χείρ , ὀδύναι δὲ κατηπιόωντο βαρεῖαι .
urn:cts:greekLit:tlg0012.tlg001.allen:5.418#αἳ δʼ αὖτʼ εἰσορόωσαι Ἀθηναίη τε καὶ Ἥρη
urn:cts:greekLit:tlg0012.tlg001.allen:5.419#κερτομίοις ἐπέεσσι Δία Κρονίδην ἐρέθιζον .
urn:cts:greekLit:tlg0012.tlg001.allen:5.420#τοῖσι δὲ μύθων ἦρχε θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:5.421#Ζεῦ πάτερ ἦ ῥά τί μοι κεχολώσεαι ὅττι κεν εἴπω ;
urn:cts:greekLit:tlg0012.tlg001.allen:5.422#ἦ μάλα δή τινα Κύπρις Ἀχαιϊάδων ἀνιεῖσα
urn:cts:greekLit:tlg0012.tlg001.allen:5.423#Τρωσὶν ἅμα σπέσθαι , τοὺς νῦν ἔκπαγλα φίλησε ,
urn:cts:greekLit:tlg0012.tlg001.allen:5.424#τῶν τινα καρρέζουσα Ἀχαιϊάδων ἐϋπέπλων
urn:cts:greekLit:tlg0012.tlg001.allen:5.425#πρὸς χρυσῇ περόνῃ καταμύξατο χεῖρα ἀραιήν .
urn:cts:greekLit:tlg0012.tlg001.allen:5.426#ὣς φάτο , μείδησεν δὲ πατὴρ ἀνδρῶν τε θεῶν τε ,
urn:cts:greekLit:tlg0012.tlg001.allen:5.427#καί ῥα καλεσσάμενος προσέφη χρυσῆν Ἀφροδίτην ·
urn:cts:greekLit:tlg0012.tlg001.allen:5.428#οὔ τοι τέκνον ἐμὸν δέδοται πολεμήϊα ἔργα ,
urn:cts:greekLit:tlg0012.tlg001.allen:5.429#ἀλλὰ σύ γʼ ἱμερόεντα μετέρχεο ἔργα γάμοιο ,
urn:cts:greekLit:tlg0012.tlg001.allen:5.430#ταῦτα δʼ Ἄρηϊ θοῷ καὶ Ἀθήνῃ πάντα μελήσει .
urn:cts:greekLit:tlg0012.tlg001.allen:5.431#ὣς οἳ μὲν τοιαῦτα πρὸς ἀλλήλους ἀγόρευον ,
urn:cts:greekLit:tlg0012.tlg001.allen:5.432#Αἰνείᾳ δʼ ἐπόρουσε βοὴν ἀγαθὸς Διομήδης ,
urn:cts:greekLit:tlg0012.tlg001.allen:5.433#γιγνώσκων ὅ οἱ αὐτὸς ὑπείρεχε χεῖρας Ἀπόλλων ·
urn:cts:greekLit:tlg0012.tlg001.allen:5.434#ἀλλʼ ὅ γʼ ἄρʼ οὐδὲ θεὸν μέγαν ἅζετο , ἵετο δʼ αἰεὶ
urn:cts:greekLit:tlg0012.tlg001.allen:5.435#Αἰνείαν κτεῖναι καὶ ἀπὸ κλυτὰ τεύχεα δῦσαι .
urn:cts:greekLit:tlg0012.tlg001.allen:5.436#τρὶς μὲν ἔπειτʼ ἐπόρουσε κατακτάμεναι μενεαίνων ,
urn:cts:greekLit:tlg0012.tlg001.allen:5.437#τρὶς δέ οἱ ἐστυφέλιξε φαεινὴν ἀσπίδʼ Ἀπόλλων ·
urn:cts:greekLit:tlg0012.tlg001.allen:5.438#ἀλλʼ ὅτε δὴ τὸ τέταρτον ἐπέσσυτο δαίμονι ἶσος ,
urn:cts:greekLit:tlg0012.tlg001.allen:5.439#δεινὰ δʼ ὁμοκλήσας προσέφη ἑκάεργος Ἀπόλλων ·
urn:cts:greekLit:tlg0012.tlg001.allen:5.440#φράζεο Τυδεΐδη καὶ χάζεο , μηδὲ θεοῖσιν
urn:cts:greekLit:tlg0012.tlg001.allen:5.441#ἶσʼ ἔθελε φρονέειν , ἐπεὶ οὔ ποτε φῦλον ὁμοῖον
urn:cts:greekLit:tlg0012.tlg001.allen:5.442#ἀθανάτων τε θεῶν χαμαὶ ἐρχομένων τʼ ἀνθρώπων .
urn:cts:greekLit:tlg0012.tlg001.allen:5.443#ὣς φάτο , Τυδεΐδης δʼ ἀνεχάζετο τυτθὸν ὀπίσσω
urn:cts:greekLit:tlg0012.tlg001.allen:5.444#μῆνιν ἀλευάμενος ἑκατηβόλου Ἀπόλλωνος .
urn:cts:greekLit:tlg0012.tlg001.allen:5.445#Αἰνείαν δʼ ἀπάτερθεν ὁμίλου θῆκεν Ἀπόλλων
urn:cts:greekLit:tlg0012.tlg001.allen:5.446#Περγάμῳ εἰν ἱερῇ , ὅθι οἱ νηός γε τέτυκτο .
urn:cts:greekLit:tlg0012.tlg001.allen:5.447#ἤτοι τὸν Λητώ τε καὶ Ἄρτεμις ἰοχέαιρα
urn:cts:greekLit:tlg0012.tlg001.allen:5.448#ἐν μεγάλῳ ἀδύτῳ ἀκέοντό τε κύδαινόν τε ·
urn:cts:greekLit:tlg0012.tlg001.allen:5.449#αὐτὰρ ὃ εἴδωλον τεῦξʼ ἀργυρότοξος Ἀπόλλων
urn:cts:greekLit:tlg0012.tlg001.allen:5.450#αὐτῷ τʼ Αἰνείᾳ ἴκελον καὶ τεύχεσι τοῖον ,
urn:cts:greekLit:tlg0012.tlg001.allen:5.451#ἀμφὶ δʼ ἄρʼ εἰδώλῳ Τρῶες καὶ δῖοι Ἀχαιοὶ
urn:cts:greekLit:tlg0012.tlg001.allen:5.452#δῄουν ἀλλήλων ἀμφὶ στήθεσσι βοείας
urn:cts:greekLit:tlg0012.tlg001.allen:5.453#ἀσπίδας εὐκύκλους λαισήϊά τε πτερόεντα .
urn:cts:greekLit:tlg0012.tlg001.allen:5.454#δὴ τότε θοῦρον Ἄρηα προσηύδα Φοῖβος Ἀπόλλων ·
urn:cts:greekLit:tlg0012.tlg001.allen:5.455#Ἆρες Ἄρες βροτολοιγὲ μιαιφόνε τειχεσιπλῆτα ,
urn:cts:greekLit:tlg0012.tlg001.allen:5.456#οὐκ ἂν δὴ τόνδʼ ἄνδρα μάχης ἐρύσαιο μετελθὼν
urn:cts:greekLit:tlg0012.tlg001.allen:5.457#Τυδεΐδην , ὃς νῦν γε καὶ ἂν Διὶ πατρὶ μάχοιτο ;
urn:cts:greekLit:tlg0012.tlg001.allen:5.458#Κύπριδα μὲν πρῶτα σχεδὸν οὔτασε χεῖρʼ ἐπὶ καρπῷ ,
urn:cts:greekLit:tlg0012.tlg001.allen:5.459#αὐτὰρ ἔπειτʼ αὐτῷ μοι ἐπέσσυτο δαίμονι ἶσος .
urn:cts:greekLit:tlg0012.tlg001.allen:5.460#ὣς εἰπὼν αὐτὸς μὲν ἐφέζετο Περγάμῳ ἄκρῃ ,
urn:cts:greekLit:tlg0012.tlg001.allen:5.461#Τρῳὰς δὲ στίχας οὖλος Ἄρης ὄτρυνε μετελθὼν
urn:cts:greekLit:tlg0012.tlg001.allen:5.462#εἰδόμενος Ἀκάμαντι θοῷ ἡγήτορι Θρῃκῶν ·
urn:cts:greekLit:tlg0012.tlg001.allen:5.463#υἱάσι δὲ Πριάμοιο διοτρεφέεσσι κέλευεν ·
urn:cts:greekLit:tlg0012.tlg001.allen:5.464#ὦ υἱεῖς Πριάμοιο διοτρεφέος βασιλῆος
urn:cts:greekLit:tlg0012.tlg001.allen:5.465#ἐς τί ἔτι κτείνεσθαι ἐάσετε λαὸν Ἀχαιοῖς ;
urn:cts:greekLit:tlg0012.tlg001.allen:5.466#ἦ εἰς ὅ κεν ἀμφὶ πύλῃς εὖ ποιητῇσι μάχωνται ;
urn:cts:greekLit:tlg0012.tlg001.allen:5.467#κεῖται ἀνὴρ ὃν ἶσον ἐτίομεν Ἕκτορι δίῳ
urn:cts:greekLit:tlg0012.tlg001.allen:5.468#Αἰνείας υἱὸς μεγαλήτορος Ἀγχίσαο ·
urn:cts:greekLit:tlg0012.tlg001.allen:5.469#ἀλλʼ ἄγετʼ ἐκ φλοίσβοιο σαώσομεν ἐσθλὸν ἑταῖρον .
urn:cts:greekLit:tlg0012.tlg001.allen:5.470#ὣς εἰπὼν ὄτρυνε μένος καὶ θυμὸν ἑκάστου .
urn:cts:greekLit:tlg0012.tlg001.allen:5.471#ἔνθʼ αὖ Σαρπηδὼν μάλα νείκεσεν Ἕκτορα δῖον ·
urn:cts:greekLit:tlg0012.tlg001.allen:5.472#Ἕκτορ πῇ δή τοι μένος οἴχεται ὃ πρὶν ἔχεσκες ;
urn:cts:greekLit:tlg0012.tlg001.allen:5.473#φῆς που ἄτερ λαῶν πόλιν ἑξέμεν ἠδʼ ἐπικούρων
urn:cts:greekLit:tlg0012.tlg001.allen:5.474#οἶος σὺν γαμβροῖσι κασιγνήτοισί τε σοῖσι .
urn:cts:greekLit:tlg0012.tlg001.allen:5.475#τῶν νῦν οὔ τινʼ ἐγὼ ἰδέειν δύναμʼ οὐδὲ νοῆσαι ,
urn:cts:greekLit:tlg0012.tlg001.allen:5.476#ἀλλὰ καταπτώσσουσι κύνες ὣς ἀμφὶ λέοντα ·
urn:cts:greekLit:tlg0012.tlg001.allen:5.477#ἡμεῖς δὲ μαχόμεσθʼ οἵ πέρ τʼ ἐπίκουροι ἔνειμεν .
urn:cts:greekLit:tlg0012.tlg001.allen:5.478#καὶ γὰρ ἐγὼν ἐπίκουρος ἐὼν μάλα τηλόθεν ἥκω ·
urn:cts:greekLit:tlg0012.tlg001.allen:5.479#τηλοῦ γὰρ Λυκίη Ξάνθῳ ἔπι δινήεντι ,
urn:cts:greekLit:tlg0012.tlg001.allen:5.480#ἔνθʼ ἄλοχόν τε φίλην ἔλιπον καὶ νήπιον υἱόν ,
urn:cts:greekLit:tlg0012.tlg001.allen:5.481#κὰδ δὲ κτήματα πολλά , τὰ ἔλδεται ὅς κʼ ἐπιδευής .
urn:cts:greekLit:tlg0012.tlg001.allen:5.482#ἀλλὰ καὶ ὧς Λυκίους ὀτρύνω καὶ μέμονʼ αὐτὸς
urn:cts:greekLit:tlg0012.tlg001.allen:5.483#ἀνδρὶ μαχήσασθαι · ἀτὰρ οὔ τί μοι ἐνθάδε τοῖον
urn:cts:greekLit:tlg0012.tlg001.allen:5.484#οἷόν κʼ ἠὲ φέροιεν Ἀχαιοὶ ἤ κεν ἄγοιεν ·
urn:cts:greekLit:tlg0012.tlg001.allen:5.485#τύνη δʼ ἕστηκας , ἀτὰρ οὐδʼ ἄλλοισι κελεύεις
urn:cts:greekLit:tlg0012.tlg001.allen:5.486#λαοῖσιν μενέμεν καὶ ἀμυνέμεναι ὤρεσσι .
urn:cts:greekLit:tlg0012.tlg001.allen:5.487#μή πως ὡς ἀψῖσι λίνου ἁλόντε πανάγρου
urn:cts:greekLit:tlg0012.tlg001.allen:5.488#ἀνδράσι δυσμενέεσσιν ἕλωρ καὶ κύρμα γένησθε ·
urn:cts:greekLit:tlg0012.tlg001.allen:5.489#οἳ δὲ τάχʼ ἐκπέρσουσʼ εὖ ναιομένην πόλιν ὑμήν .
urn:cts:greekLit:tlg0012.tlg001.allen:5.490#σοὶ δὲ χρὴ τάδε πάντα μέλειν νύκτάς τε καὶ ἦμαρ
urn:cts:greekLit:tlg0012.tlg001.allen:5.491#ἀρχοὺς λισσομένῳ τηλεκλειτῶν ἐπικούρων
urn:cts:greekLit:tlg0012.tlg001.allen:5.492#νωλεμέως ἐχέμεν , κρατερὴν δʼ ἀποθέσθαι ἐνιπήν .
urn:cts:greekLit:tlg0012.tlg001.allen:5.493#ὣς φάτο Σαρπηδών , δάκε δὲ φρένας Ἕκτορι μῦθος ·
urn:cts:greekLit:tlg0012.tlg001.allen:5.494#αὐτίκα δʼ ἐξ ὀχέων σὺν τεύχεσιν ἆλτο χαμᾶζε ,
urn:cts:greekLit:tlg0012.tlg001.allen:5.495#πάλλων δʼ ὀξέα δοῦρα κατὰ στρατὸν ᾤχετο πάντῃ
urn:cts:greekLit:tlg0012.tlg001.allen:5.496#ὀτρύνων μαχέσασθαι , ἔγειρε δὲ φύλοπιν αἰνήν .
urn:cts:greekLit:tlg0012.tlg001.allen:5.497#οἳ δʼ ἐλελίχθησαν καὶ ἐναντίοι ἔσταν Ἀχαιῶν ·
urn:cts:greekLit:tlg0012.tlg001.allen:5.498#Ἀργεῖοι δʼ ὑπέμειναν ἀολλέες οὐδὲ φόβηθεν .
urn:cts:greekLit:tlg0012.tlg001.allen:5.499#ὡς δʼ ἄνεμος ἄχνας φορέει ἱερὰς κατʼ ἀλωὰς
urn:cts:greekLit:tlg0012.tlg001.allen:5.500#ἀνδρῶν λικμώντων , ὅτε τε ξανθὴ Δημήτηρ
urn:cts:greekLit:tlg0012.tlg001.allen:5.501#κρίνῃ ἐπειγομένων ἀνέμων καρπόν τε καὶ ἄχνας ,
urn:cts:greekLit:tlg0012.tlg001.allen:5.502#αἳ δʼ ὑπολευκαίνονται ἀχυρμιαί · ὣς τότʼ Ἀχαιοὶ
urn:cts:greekLit:tlg0012.tlg001.allen:5.503#λευκοὶ ὕπερθε γένοντο κονισάλῳ , ὅν ῥα διʼ αὐτῶν
urn:cts:greekLit:tlg0012.tlg001.allen:5.504#οὐρανὸν ἐς πολύχαλκον ἐπέπληγον πόδες ἵππων
urn:cts:greekLit:tlg0012.tlg001.allen:5.505#ἂψ ἐπιμισγομένων · ὑπὸ δʼ ἔστρεφον ἡνιοχῆες .
urn:cts:greekLit:tlg0012.tlg001.allen:5.506#οἳ δὲ μένος χειρῶν ἰθὺς φέρον · ἀμφὶ δὲ νύκτα
urn:cts:greekLit:tlg0012.tlg001.allen:5.507#θοῦρος Ἄρης ἐκάλυψε μάχῃ Τρώεσσιν ἀρήγων
urn:cts:greekLit:tlg0012.tlg001.allen:5.508#πάντοσʼ ἐποιχόμενος · τοῦ δʼ ἐκραίαινεν ἐφετμὰς
urn:cts:greekLit:tlg0012.tlg001.allen:5.509#Φοίβου Ἀπόλλωνος χρυσαόρου , ὅς μιν ἀνώγει
urn:cts:greekLit:tlg0012.tlg001.allen:5.510#Τρωσὶν θυμὸν ἐγεῖραι , ἐπεὶ ἴδε Παλλάδʼ Ἀθήνην
urn:cts:greekLit:tlg0012.tlg001.allen:5.511#οἰχομένην · ἣ γάρ ῥα πέλεν Δαναοῖσιν ἀρηγών .
urn:cts:greekLit:tlg0012.tlg001.allen:5.512#αὐτὸς δʼ Αἰνείαν μάλα πίονος ἐξ ἀδύτοιο
urn:cts:greekLit:tlg0012.tlg001.allen:5.513#ἧκε , καὶ ἐν στήθεσσι μένος βάλε ποιμένι λαῶν .
urn:cts:greekLit:tlg0012.tlg001.allen:5.514#Αἰνείας δʼ ἑτάροισι μεθίστατο · τοὶ δὲ χάρησαν ,
urn:cts:greekLit:tlg0012.tlg001.allen:5.515#ὡς εἶδον ζωόν τε καὶ ἀρτεμέα προσιόντα
urn:cts:greekLit:tlg0012.tlg001.allen:5.516#καὶ μένος ἐσθλὸν ἔχοντα · μετάλλησάν γε μὲν οὔ τι .
urn:cts:greekLit:tlg0012.tlg001.allen:5.517#οὐ γὰρ ἔα πόνος ἄλλος , ὃν ἀργυρότοξος ἔγειρεν
urn:cts:greekLit:tlg0012.tlg001.allen:5.518#Ἄρης τε βροτολοιγὸς Ἔρις τʼ ἄμοτον μεμαυῖα .
urn:cts:greekLit:tlg0012.tlg001.allen:5.519#τοὺς δʼ Αἴαντε δύω καὶ Ὀδυσσεὺς καὶ Διομήδης
urn:cts:greekLit:tlg0012.tlg001.allen:5.520#ὄτρυνον Δαναοὺς πολεμιζέμεν · οἳ δὲ καὶ αὐτοὶ
urn:cts:greekLit:tlg0012.tlg001.allen:5.521#οὔτε βίας Τρώων ὑπεδείδισαν οὔτε ἰωκάς ,
urn:cts:greekLit:tlg0012.tlg001.allen:5.522#ἀλλʼ ἔμενον νεφέλῃσιν ἐοικότες ἅς τε Κρονίων
urn:cts:greekLit:tlg0012.tlg001.allen:5.523#νηνεμίης ἔστησεν ἐπʼ ἀκροπόλοισιν ὄρεσσιν
urn:cts:greekLit:tlg0012.tlg001.allen:5.524#ἀτρέμας , ὄφρʼ εὕδῃσι μένος Βορέαο καὶ ἄλλων
urn:cts:greekLit:tlg0012.tlg001.allen:5.525#ζαχρειῶν ἀνέμων , οἵ τε νέφεα σκιόεντα
urn:cts:greekLit:tlg0012.tlg001.allen:5.526#πνοιῇσιν λιγυρῇσι διασκιδνᾶσιν ἀέντες ·
urn:cts:greekLit:tlg0012.tlg001.allen:5.527#ὣς Δαναοὶ Τρῶας μένον ἔμπεδον οὐδὲ φέβοντο .
urn:cts:greekLit:tlg0012.tlg001.allen:5.528#Ἀτρεΐδης δʼ ἀνʼ ὅμιλον ἐφοίτα πολλὰ κελεύων ·
urn:cts:greekLit:tlg0012.tlg001.allen:5.529#ὦ φίλοι ἀνέρες ἔστε καὶ ἄλκιμον ἦτορ ἕλεσθε ,
urn:cts:greekLit:tlg0012.tlg001.allen:5.530#ἀλλήλους τʼ αἰδεῖσθε κατὰ κρατερὰς ὑσμίνας ·
urn:cts:greekLit:tlg0012.tlg001.allen:5.531#αἰδομένων ἀνδρῶν πλέονες σόοι ἠὲ πέφανται ·
urn:cts:greekLit:tlg0012.tlg001.allen:5.532#φευγόντων δʼ οὔτʼ ἂρ κλέος ὄρνυται οὔτε τις ἀλκή .
urn:cts:greekLit:tlg0012.tlg001.allen:5.533#ἦ καὶ ἀκόντισε δουρὶ θοῶς , βάλε δὲ πρόμον ἄνδρα
urn:cts:greekLit:tlg0012.tlg001.allen:5.534#Αἰνείω ἕταρον μεγαθύμου Δηϊκόωντα
urn:cts:greekLit:tlg0012.tlg001.allen:5.535#Περγασίδην , ὃν Τρῶες ὁμῶς Πριάμοιο τέκεσσι
urn:cts:greekLit:tlg0012.tlg001.allen:5.536#τῖον , ἐπεὶ θοὸς ἔσκε μετὰ πρώτοισι μάχεσθαι .
urn:cts:greekLit:tlg0012.tlg001.allen:5.537#τόν ῥα κατʼ ἀσπίδα δουρὶ βάλε κρείων Ἀγαμέμνων ·
urn:cts:greekLit:tlg0012.tlg001.allen:5.538#ἣ δʼ οὐκ ἔγχος ἔρυτο , διὰ πρὸ δὲ εἴσατο χαλκός ,
urn:cts:greekLit:tlg0012.tlg001.allen:5.539#νειαίρῃ δʼ ἐν γαστρὶ διὰ ζωστῆρος ἔλασσε ·
urn:cts:greekLit:tlg0012.tlg001.allen:5.540#δούπησεν δὲ πεσών , ἀράβησε δὲ τεύχεʼ ἐπʼ αὐτῷ .
urn:cts:greekLit:tlg0012.tlg001.allen:5.541#ἔνθʼ αὖτʼ Αἰνείας Δαναῶν ἕλεν ἄνδρας ἀρίστους
urn:cts:greekLit:tlg0012.tlg001.allen:5.542#υἷε Διοκλῆος Κρήθωνά τε Ὀρσίλοχόν τε ,
urn:cts:greekLit:tlg0012.tlg001.allen:5.543#τῶν ῥα πατὴρ μὲν ἔναιεν ἐϋκτιμένῃ ἐνὶ Φηρῇ
urn:cts:greekLit:tlg0012.tlg001.allen:5.544#ἀφνειὸς βιότοιο , γένος δʼ ἦν ἐκ ποταμοῖο
urn:cts:greekLit:tlg0012.tlg001.allen:5.545#Ἀλφειοῦ , ὅς τʼ εὐρὺ ῥέει Πυλίων διὰ γαίης ,
urn:cts:greekLit:tlg0012.tlg001.allen:5.546#ὃς τέκετʼ Ὀρτίλοχον πολέεσσʼ ἄνδρεσσιν ἄνακτα ·
urn:cts:greekLit:tlg0012.tlg001.allen:5.547#Ὀρτίλοχος δʼ ἄρʼ ἔτικτε Διοκλῆα μεγάθυμον ,
urn:cts:greekLit:tlg0012.tlg001.allen:5.548#ἐκ δὲ Διοκλῆος διδυμάονε παῖδε γενέσθην ,
urn:cts:greekLit:tlg0012.tlg001.allen:5.549#Κρήθων Ὀρσίλοχός τε μάχης εὖ εἰδότε πάσης .
urn:cts:greekLit:tlg0012.tlg001.allen:5.550#τὼ μὲν ἄρʼ ἡβήσαντε μελαινάων ἐπὶ νηῶν
urn:cts:greekLit:tlg0012.tlg001.allen:5.551#Ἴλιον εἰς εὔπωλον ἅμʼ Ἀργείοισιν ἑπέσθην ,
urn:cts:greekLit:tlg0012.tlg001.allen:5.552#τιμὴν Ἀτρεΐδῃς Ἀγαμέμνονι καὶ Μενελάῳ
urn:cts:greekLit:tlg0012.tlg001.allen:5.553#ἀρνυμένω · τὼ δʼ αὖθι τέλος θανάτοιο κάλυψεν .
urn:cts:greekLit:tlg0012.tlg001.allen:5.554#οἵω τώ γε λέοντε δύω ὄρεος κορυφῇσιν
urn:cts:greekLit:tlg0012.tlg001.allen:5.555#ἐτραφέτην ὑπὸ μητρὶ βαθείης τάρφεσιν ὕλης ·
urn:cts:greekLit:tlg0012.tlg001.allen:5.556#τὼ μὲν ἄρʼ ἁρπάζοντε βόας καὶ ἴφια μῆλα
urn:cts:greekLit:tlg0012.tlg001.allen:5.557#σταθμοὺς ἀνθρώπων κεραΐζετον , ὄφρα καὶ αὐτὼ
urn:cts:greekLit:tlg0012.tlg001.allen:5.558#ἀνδρῶν ἐν παλάμῃσι κατέκταθεν ὀξέϊ χαλκῷ ·
urn:cts:greekLit:tlg0012.tlg001.allen:5.559#τοίω τὼ χείρεσσιν ὑπʼ Αἰνείαο δαμέντε
urn:cts:greekLit:tlg0012.tlg001.allen:5.560#καππεσέτην , ἐλάτῃσιν ἐοικότες ὑψηλῇσι .
urn:cts:greekLit:tlg0012.tlg001.allen:5.561#τὼ δὲ πεσόντʼ ἐλέησεν ἀρηΐφιλος Μενέλαος ,
urn:cts:greekLit:tlg0012.tlg001.allen:5.562#βῆ δὲ διὰ προμάχων κεκορυθμένος αἴθοπι χαλκῷ
urn:cts:greekLit:tlg0012.tlg001.allen:5.563#σείων ἐγχείην · τοῦ δʼ ὄτρυνεν μένος Ἄρης ,
urn:cts:greekLit:tlg0012.tlg001.allen:5.564#τὰ φρονέων ἵνα χερσὶν ὑπʼ Αἰνείαο δαμείη .
urn:cts:greekLit:tlg0012.tlg001.allen:5.565#τὸν δʼ ἴδεν Ἀντίλοχος μεγαθύμου Νέστορος υἱός ,
urn:cts:greekLit:tlg0012.tlg001.allen:5.566#βῆ δὲ διὰ προμάχων · περὶ γὰρ δίε ποιμένι λαῶν
urn:cts:greekLit:tlg0012.tlg001.allen:5.567#μή τι πάθοι , μέγα δέ σφας ἀποσφήλειε πόνοιο .
urn:cts:greekLit:tlg0012.tlg001.allen:5.568#τὼ μὲν δὴ χεῖράς τε καὶ ἔγχεα ὀξυόεντα
urn:cts:greekLit:tlg0012.tlg001.allen:5.569#ἀντίον ἀλλήλων ἐχέτην μεμαῶτε μάχεσθαι ·
urn:cts:greekLit:tlg0012.tlg001.allen:5.570#Ἀντίλοχος δὲ μάλʼ ἄγχι παρίστατο ποιμένι λαῶν .
urn:cts:greekLit:tlg0012.tlg001.allen:5.571#Αἰνείας δʼ οὐ μεῖνε θοός περ ἐὼν πολεμιστὴς
urn:cts:greekLit:tlg0012.tlg001.allen:5.572#ὡς εἶδεν δύο φῶτε παρʼ ἀλλήλοισι μένοντε .
urn:cts:greekLit:tlg0012.tlg001.allen:5.573#οἳ δʼ ἐπεὶ οὖν νεκροὺς ἔρυσαν μετὰ λαὸν Ἀχαιῶν ,
urn:cts:greekLit:tlg0012.tlg001.allen:5.574#τὼ μὲν ἄρα δειλὼ βαλέτην ἐν χερσὶν ἑταίρων ,
urn:cts:greekLit:tlg0012.tlg001.allen:5.575#αὐτὼ δὲ στρεφθέντε μετὰ πρώτοισι μαχέσθην .
urn:cts:greekLit:tlg0012.tlg001.allen:5.576#ἔνθα Πυλαιμένεα ἑλέτην ἀτάλαντον Ἄρηϊ
urn:cts:greekLit:tlg0012.tlg001.allen:5.577#ἀρχὸν Παφλαγόνων μεγαθύμων ἀσπιστάων .
urn:cts:greekLit:tlg0012.tlg001.allen:5.578#τὸν μὲν ἄρʼ Ἀτρεΐδης δουρικλειτὸς Μενέλαος
urn:cts:greekLit:tlg0012.tlg001.allen:5.579#ἑσταότʼ ἔγχεϊ νύξε κατὰ κληῗδα τυχήσας ·
urn:cts:greekLit:tlg0012.tlg001.allen:5.580#Ἀντίλοχος δὲ Μύδωνα βάλʼ ἡνίοχον θεράποντα
urn:cts:greekLit:tlg0012.tlg001.allen:5.581#ἐσθλὸν Ἀτυμνιάδην · ὃ δʼ ὑπέστρεφε μώνυχας ἵππους ·
urn:cts:greekLit:tlg0012.tlg001.allen:5.582#χερμαδίῳ ἀγκῶνα τυχὼν μέσον · ἐκ δʼ ἄρα χειρῶν
urn:cts:greekLit:tlg0012.tlg001.allen:5.583#ἡνία λεύκʼ ἐλέφαντι χαμαὶ πέσον ἐν κονίῃσιν .
urn:cts:greekLit:tlg0012.tlg001.allen:5.584#Ἀντίλοχος δʼ ἄρʼ ἐπαΐξας ξίφει ἤλασε κόρσην ·
urn:cts:greekLit:tlg0012.tlg001.allen:5.585#αὐτὰρ ὅ γʼ ἀσθμαίνων εὐεργέος ἔκπεσε δίφρου
urn:cts:greekLit:tlg0012.tlg001.allen:5.586#κύμβαχος ἐν κονίῃσιν ἐπὶ βρεχμόν τε καὶ ὤμους .
urn:cts:greekLit:tlg0012.tlg001.allen:5.587#δηθὰ μάλʼ ἑστήκει · τύχε γάρ ῥʼ ἀμάθοιο βαθείης ·
urn:cts:greekLit:tlg0012.tlg001.allen:5.588#ὄφρʼ ἵππω πλήξαντε χαμαὶ βάλον ἐν κονίῃσι ·
urn:cts:greekLit:tlg0012.tlg001.allen:5.589#τοὺς ἵμασʼ Ἀντίλοχος , μετὰ δὲ στρατὸν ἤλασʼ Ἀχαιῶν .
urn:cts:greekLit:tlg0012.tlg001.allen:5.590#τοὺς δʼ Ἕκτωρ ἐνόησε κατὰ στίχας , ὦρτο δʼ ἐπʼ αὐτοὺς
urn:cts:greekLit:tlg0012.tlg001.allen:5.591#κεκλήγων · ἅμα δὲ Τρώων εἵποντο φάλαγγες
urn:cts:greekLit:tlg0012.tlg001.allen:5.592#καρτεραί · ἦρχε δʼ ἄρα σφιν Ἄρης καὶ πότνιʼ Ἐνυώ ,
urn:cts:greekLit:tlg0012.tlg001.allen:5.593#ἣ μὲν ἔχουσα Κυδοιμὸν ἀναιδέα δηϊοτῆτος ,
urn:cts:greekLit:tlg0012.tlg001.allen:5.594#Ἄρης δʼ ἐν παλάμῃσι πελώριον ἔγχος ἐνώμα ,
urn:cts:greekLit:tlg0012.tlg001.allen:5.595#φοίτα δʼ ἄλλοτε μὲν πρόσθʼ Ἕκτορος , ἄλλοτʼ ὄπισθε .
urn:cts:greekLit:tlg0012.tlg001.allen:5.596#τὸν δὲ ἰδὼν ῥίγησε βοὴν ἀγαθὸς Διομήδης ·
urn:cts:greekLit:tlg0012.tlg001.allen:5.597#ὡς δʼ ὅτʼ ἀνὴρ ἀπάλαμνος ἰὼν πολέος πεδίοιο
urn:cts:greekLit:tlg0012.tlg001.allen:5.598#στήῃ ἐπʼ ὠκυρόῳ ποταμῷ ἅλα δὲ προρέοντι
urn:cts:greekLit:tlg0012.tlg001.allen:5.599#ἀφρῷ μορμύροντα ἰδών , ἀνά τʼ ἔδραμʼ ὀπίσσω ,
urn:cts:greekLit:tlg0012.tlg001.allen:5.600#ὣς τότε Τυδεΐδης ἀνεχάζετο , εἶπέ τε λαῷ ·
urn:cts:greekLit:tlg0012.tlg001.allen:5.601#ὦ φίλοι οἷον δὴ θαυμάζομεν Ἕκτορα δῖον
urn:cts:greekLit:tlg0012.tlg001.allen:5.602#αἰχμητήν τʼ ἔμεναι καὶ θαρσαλέον πολεμιστήν ·
urn:cts:greekLit:tlg0012.tlg001.allen:5.603#τῷ δʼ αἰεὶ πάρα εἷς γε θεῶν , ὃς λοιγὸν ἀμύνει ·
urn:cts:greekLit:tlg0012.tlg001.allen:5.604#καὶ νῦν οἱ πάρα κεῖνος Ἄρης βροτῷ ἀνδρὶ ἐοικώς .
urn:cts:greekLit:tlg0012.tlg001.allen:5.605#ἀλλὰ πρὸς Τρῶας τετραμμένοι αἰὲν ὀπίσσω
urn:cts:greekLit:tlg0012.tlg001.allen:5.606#εἴκετε , μηδὲ θεοῖς μενεαινέμεν ἶφι μάχεσθαι .
urn:cts:greekLit:tlg0012.tlg001.allen:5.607#ὣς ἄρʼ ἔφη , Τρῶες δὲ μάλα σχεδὸν ἤλυθον αὐτῶν .
urn:cts:greekLit:tlg0012.tlg001.allen:5.608#ἔνθʼ Ἕκτωρ δύο φῶτε κατέκτανεν εἰδότε χάρμης
urn:cts:greekLit:tlg0012.tlg001.allen:5.609#εἰν ἑνὶ δίφρῳ ἐόντε , Μενέσθην Ἀγχίαλόν τε .
urn:cts:greekLit:tlg0012.tlg001.allen:5.610#τὼ δὲ πεσόντʼ ἐλέησε μέγας Τελαμώνιος Αἴας ·
urn:cts:greekLit:tlg0012.tlg001.allen:5.611#στῆ δὲ μάλʼ ἐγγὺς ἰών , καὶ ἀκόντισε δουρὶ φαεινῷ ,
urn:cts:greekLit:tlg0012.tlg001.allen:5.612#καὶ βάλεν Ἄμφιον Σελάγου υἱόν , ὅς ῥʼ ἐνὶ Παισῷ
urn:cts:greekLit:tlg0012.tlg001.allen:5.613#ναῖε πολυκτήμων πολυλήϊος · ἀλλά ἑ μοῖρα
urn:cts:greekLit:tlg0012.tlg001.allen:5.614#ἦγʼ ἐπικουρήσοντα μετὰ Πρίαμόν τε καὶ υἷας .
urn:cts:greekLit:tlg0012.tlg001.allen:5.615#τόν ῥα κατὰ ζωστῆρα βάλεν Τελαμώνιος Αἴας ,
urn:cts:greekLit:tlg0012.tlg001.allen:5.616#νειαίρῃ δʼ ἐν γαστρὶ πάγη δολιχόσκιον ἔγχος ,
urn:cts:greekLit:tlg0012.tlg001.allen:5.617#δούπησεν δὲ πεσών · ὃ δʼ ἐπέδραμε φαίδιμος Αἴας
urn:cts:greekLit:tlg0012.tlg001.allen:5.618#τεύχεα συλήσων · Τρῶες δʼ ἐπὶ δούρατʼ ἔχευαν
urn:cts:greekLit:tlg0012.tlg001.allen:5.619#ὀξέα παμφανόωντα · σάκος δʼ ἀνεδέξατο πολλά .
urn:cts:greekLit:tlg0012.tlg001.allen:5.620#αὐτὰρ ὃ λὰξ προσβὰς ἐκ νεκροῦ χάλκεον ἔγχος
urn:cts:greekLit:tlg0012.tlg001.allen:5.621#ἐσπάσατʼ · οὐδʼ ἄρʼ ἔτʼ ἄλλα δυνήσατο τεύχεα καλὰ
urn:cts:greekLit:tlg0012.tlg001.allen:5.622#ὤμοιιν ἀφελέσθαι · ἐπείγετο γὰρ βελέεσσι .
urn:cts:greekLit:tlg0012.tlg001.allen:5.623#δεῖσε δʼ ὅ γʼ ἀμφίβασιν κρατερὴν Τρώων ἀγερώχων ,
urn:cts:greekLit:tlg0012.tlg001.allen:5.624#οἳ πολλοί τε καὶ ἐσθλοὶ ἐφέστασαν ἔγχεʼ ἔχοντες ,
urn:cts:greekLit:tlg0012.tlg001.allen:5.625#οἵ ἑ μέγαν περ ἐόντα καὶ ἴφθιμον καὶ ἀγαυὸν
urn:cts:greekLit:tlg0012.tlg001.allen:5.626#ὦσαν ἀπὸ σφείων · ὃ δὲ χασσάμενος πελεμίχθη .
urn:cts:greekLit:tlg0012.tlg001.allen:5.627#ὣς οἳ μὲν πονέοντο κατὰ κρατερὴν ὑσμίνην ·
urn:cts:greekLit:tlg0012.tlg001.allen:5.628#Τληπόλεμον δʼ Ἡρακλεΐδην ἠΰν τε μέγαν τε
urn:cts:greekLit:tlg0012.tlg001.allen:5.629#ὦρσεν ἐπʼ ἀντιθέῳ Σαρπηδόνι μοῖρα κραταιή .
urn:cts:greekLit:tlg0012.tlg001.allen:5.630#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες
urn:cts:greekLit:tlg0012.tlg001.allen:5.631#υἱός θʼ υἱωνός τε Διὸς νεφεληγερέταο ,
urn:cts:greekLit:tlg0012.tlg001.allen:5.632#τὸν καὶ Τληπόλεμος πρότερος πρὸς μῦθον ἔειπε ·
urn:cts:greekLit:tlg0012.tlg001.allen:5.633#Σαρπῆδον Λυκίων βουληφόρε , τίς τοι ἀνάγκη
urn:cts:greekLit:tlg0012.tlg001.allen:5.634#πτώσσειν ἐνθάδʼ ἐόντι μάχης ἀδαήμονι φωτί ;
urn:cts:greekLit:tlg0012.tlg001.allen:5.635#ψευδόμενοι δέ σέ φασι Διὸς γόνον αἰγιόχοιο
urn:cts:greekLit:tlg0012.tlg001.allen:5.636#εἶναι , ἐπεὶ πολλὸν κείνων ἐπιδεύεαι ἀνδρῶν
urn:cts:greekLit:tlg0012.tlg001.allen:5.637#οἳ Διὸς ἐξεγένοντο ἐπὶ προτέρων ἀνθρώπων ·
urn:cts:greekLit:tlg0012.tlg001.allen:5.638#ἀλλʼ οἷόν τινά φασι βίην Ἡρακληείην
urn:cts:greekLit:tlg0012.tlg001.allen:5.639#εἶναι , ἐμὸν πατέρα θρασυμέμνονα θυμολέοντα ·
urn:cts:greekLit:tlg0012.tlg001.allen:5.640#ὅς ποτε δεῦρʼ ἐλθὼν ἕνεχʼ ἵππων Λαομέδοντος
urn:cts:greekLit:tlg0012.tlg001.allen:5.641#ἓξ οἴῃς σὺν νηυσὶ καὶ ἀνδράσι παυροτέροισιν
urn:cts:greekLit:tlg0012.tlg001.allen:5.642#Ἰλίου ἐξαλάπαξε πόλιν , χήρωσε δʼ ἀγυιάς ·
urn:cts:greekLit:tlg0012.tlg001.allen:5.643#σοὶ δὲ κακὸς μὲν θυμός , ἀποφθινύθουσι δὲ λαοί .
urn:cts:greekLit:tlg0012.tlg001.allen:5.644#οὐδέ τί σε Τρώεσσιν ὀΐομαι ἄλκαρ ἔσεσθαι
urn:cts:greekLit:tlg0012.tlg001.allen:5.645#ἐλθόντʼ ἐκ Λυκίης , οὐδʼ εἰ μάλα καρτερός ἐσσι ,
urn:cts:greekLit:tlg0012.tlg001.allen:5.646#ἀλλʼ ὑπʼ ἐμοὶ δμηθέντα πύλας Ἀΐδαο περήσειν .
urn:cts:greekLit:tlg0012.tlg001.allen:5.647#τὸν δʼ αὖ Σαρπηδὼν Λυκίων ἀγὸς ἀντίον ηὔδα ·
urn:cts:greekLit:tlg0012.tlg001.allen:5.648#Τληπόλεμʼ ἤτοι κεῖνος ἀπώλεσεν Ἴλιον ἱρὴν
urn:cts:greekLit:tlg0012.tlg001.allen:5.649#ἀνέρος ἀφραδίῃσιν ἀγαυοῦ Λαομέδοντος ,
urn:cts:greekLit:tlg0012.tlg001.allen:5.650#ὅς ῥά μιν εὖ ἕρξαντα κακῷ ἠνίπαπε μύθῳ ,
urn:cts:greekLit:tlg0012.tlg001.allen:5.651#οὐδʼ ἀπέδωχʼ ἵππους , ὧν εἵνεκα τηλόθεν ἦλθε .
urn:cts:greekLit:tlg0012.tlg001.allen:5.652#σοὶ δʼ ἐγὼ ἐνθάδε φημὶ φόνον καὶ κῆρα μέλαιναν
urn:cts:greekLit:tlg0012.tlg001.allen:5.653#ἐξ ἐμέθεν τεύξεσθαι , ἐμῷ δʼ ὑπὸ δουρὶ δαμέντα
urn:cts:greekLit:tlg0012.tlg001.allen:5.654#εὖχος ἐμοὶ δώσειν , ψυχὴν δʼ Ἄϊδι κλυτοπώλῳ .
urn:cts:greekLit:tlg0012.tlg001.allen:5.655#ὣς φάτο Σαρπηδών , ὃ δʼ ἀνέσχετο μείλινον ἔγχος
urn:cts:greekLit:tlg0012.tlg001.allen:5.656#Τληπόλεμος · καὶ τῶν μὲν ἁμαρτῇ δούρατα μακρὰ
urn:cts:greekLit:tlg0012.tlg001.allen:5.657#ἐκ χειρῶν ἤϊξαν · ὃ μὲν βάλεν αὐχένα μέσσον
urn:cts:greekLit:tlg0012.tlg001.allen:5.658#Σαρπηδών , αἰχμὴ δὲ διαμπερὲς ἦλθʼ ἀλεγεινή ·
urn:cts:greekLit:tlg0012.tlg001.allen:5.659#τὸν δὲ κατʼ ὀφθαλμῶν ἐρεβεννὴ νὺξ ἐκάλυψε .
urn:cts:greekLit:tlg0012.tlg001.allen:5.660#Τληπόλεμος δʼ ἄρα μηρὸν ἀριστερὸν ἔγχεϊ μακρῷ
urn:cts:greekLit:tlg0012.tlg001.allen:5.661#βεβλήκειν , αἰχμὴ δὲ διέσσυτο μαιμώωσα
urn:cts:greekLit:tlg0012.tlg001.allen:5.662#ὀστέω ἐγχριμφθεῖσα , πατὴρ δʼ ἔτι λοιγὸν ἄμυνεν .
urn:cts:greekLit:tlg0012.tlg001.allen:5.663#οἳ μὲν ἄρʼ ἀντίθεον Σαρπηδόνα δῖοι ἑταῖροι
urn:cts:greekLit:tlg0012.tlg001.allen:5.664#ἐξέφερον πολέμοιο · βάρυνε δέ μιν δόρυ μακρὸν
urn:cts:greekLit:tlg0012.tlg001.allen:5.665#ἑλκόμενον · τὸ μὲν οὔ τις ἐπεφράσατʼ οὐδὲ νόησε
urn:cts:greekLit:tlg0012.tlg001.allen:5.666#μηροῦ ἐξερύσαι δόρυ μείλινον ὄφρʼ ἐπιβαίη
urn:cts:greekLit:tlg0012.tlg001.allen:5.667#σπευδόντων · τοῖον γὰρ ἔχον πόνον ἀμφιέποντες .
urn:cts:greekLit:tlg0012.tlg001.allen:5.668#Τληπόλεμον δʼ ἑτέρωθεν ἐϋκνήμιδες Ἀχαιοὶ
urn:cts:greekLit:tlg0012.tlg001.allen:5.669#ἐξέφερον πολέμοιο · νόησε δὲ δῖος Ὀδυσσεὺς
urn:cts:greekLit:tlg0012.tlg001.allen:5.670#τλήμονα θυμὸν ἔχων , μαίμησε δέ οἱ φίλον ἦτορ ·
urn:cts:greekLit:tlg0012.tlg001.allen:5.671#μερμήριξε δʼ ἔπειτα κατὰ φρένα καὶ κατὰ θυμὸν
urn:cts:greekLit:tlg0012.tlg001.allen:5.672#ἢ προτέρω Διὸς υἱὸν ἐριγδούποιο διώκοι ,
urn:cts:greekLit:tlg0012.tlg001.allen:5.673#ἦ ὅ γε τῶν πλεόνων Λυκίων ἀπὸ θυμὸν ἕλοιτο .
urn:cts:greekLit:tlg0012.tlg001.allen:5.674#οὐδʼ ἄρʼ Ὀδυσσῆϊ μεγαλήτορι μόρσιμον ἦεν
urn:cts:greekLit:tlg0012.tlg001.allen:5.675#ἴφθιμον Διὸς υἱὸν ἀποκτάμεν ὀξέϊ χαλκῷ ·
urn:cts:greekLit:tlg0012.tlg001.allen:5.676#τώ ῥα κατὰ πληθὺν Λυκίων τράπε θυμὸν Ἀθήνη .
urn:cts:greekLit:tlg0012.tlg001.allen:5.677#ἔνθʼ ὅ γε Κοίρανον εἷλεν Ἀλάστορά τε Χρομίον τε
urn:cts:greekLit:tlg0012.tlg001.allen:5.678#Ἄλκανδρόν θʼ Ἅλιόν τε Νοήμονά τε Πρύτανίν τε .
urn:cts:greekLit:tlg0012.tlg001.allen:5.679#καί νύ κʼ ἔτι πλέονας Λυκίων κτάνε δῖος Ὀδυσσεὺς
urn:cts:greekLit:tlg0012.tlg001.allen:5.680#εἰ μὴ ἄρʼ ὀξὺ νόησε μέγας κορυθαίολος Ἕκτωρ ·
urn:cts:greekLit:tlg0012.tlg001.allen:5.681#βῆ δὲ διὰ προμάχων κεκορυθμένος αἴθοπι χαλκῷ
urn:cts:greekLit:tlg0012.tlg001.allen:5.682#δεῖμα φέρων Δαναοῖσι · χάρη δʼ ἄρα οἱ προσιόντι
urn:cts:greekLit:tlg0012.tlg001.allen:5.683#Σαρπηδὼν Διὸς υἱός , ἔπος δʼ ὀλοφυδνὸν ἔειπε ·
urn:cts:greekLit:tlg0012.tlg001.allen:5.684#Πριαμίδη , μὴ δή με ἕλωρ Δαναοῖσιν ἐάσῃς
urn:cts:greekLit:tlg0012.tlg001.allen:5.685#κεῖσθαι , ἀλλʼ ἐπάμυνον · ἔπειτά με καὶ λίποι αἰὼν
urn:cts:greekLit:tlg0012.tlg001.allen:5.686#ἐν πόλει ὑμετέρῃ , ἐπεὶ οὐκ ἄρʼ ἔμελλον ἔγωγε
urn:cts:greekLit:tlg0012.tlg001.allen:5.687#νοστήσας οἶκον δὲ φίλην ἐς πατρίδα γαῖαν
urn:cts:greekLit:tlg0012.tlg001.allen:5.688#εὐφρανέειν ἄλοχόν τε φίλην καὶ νήπιον υἱόν .
urn:cts:greekLit:tlg0012.tlg001.allen:5.689#ὣς φάτο , τὸν δʼ οὔ τι προσέφη κορυθαίολος Ἕκτωρ ,
urn:cts:greekLit:tlg0012.tlg001.allen:5.690#ἀλλὰ παρήϊξεν λελιημένος ὄφρα τάχιστα
urn:cts:greekLit:tlg0012.tlg001.allen:5.691#ὤσαιτʼ Ἀργείους , πολέων δʼ ἀπὸ θυμὸν ἕλοιτο .
urn:cts:greekLit:tlg0012.tlg001.allen:5.692#οἳ μὲν ἄρʼ ἀντίθεον Σαρπηδόνα δῖοι ἑταῖροι
urn:cts:greekLit:tlg0012.tlg001.allen:5.693#εἷσαν ὑπʼ αἰγιόχοιο Διὸς περικαλλέϊ φηγῷ ·
urn:cts:greekLit:tlg0012.tlg001.allen:5.694#ἐκ δʼ ἄρα οἱ μηροῦ δόρυ μείλινον ὦσε θύραζε
urn:cts:greekLit:tlg0012.tlg001.allen:5.695#ἴφθιμος Πελάγων , ὅς οἱ φίλος ἦεν ἑταῖρος .
urn:cts:greekLit:tlg0012.tlg001.allen:5.696#τὸν δʼ ἔλιπε ψυχή , κατὰ δʼ ὀφθαλμῶν κέχυτʼ ἀχλύς ·
urn:cts:greekLit:tlg0012.tlg001.allen:5.697#αὖτις δʼ ἐμπνύνθη , περὶ δὲ πνοιὴ Βορέαο
urn:cts:greekLit:tlg0012.tlg001.allen:5.698#ζώγρει ἐπιπνείουσα κακῶς κεκαφηότα θυμόν .
urn:cts:greekLit:tlg0012.tlg001.allen:5.699#Ἀργεῖοι δʼ ὑπʼ Ἄρηϊ καὶ Ἕκτορι χαλκοκορυστῇ
urn:cts:greekLit:tlg0012.tlg001.allen:5.700#οὔτε ποτὲ προτρέποντο μελαινάων ἐπὶ νηῶν
urn:cts:greekLit:tlg0012.tlg001.allen:5.701#οὔτε ποτʼ ἀντεφέροντο μάχῃ , ἀλλʼ αἰὲν ὀπίσσω
urn:cts:greekLit:tlg0012.tlg001.allen:5.702#χάζονθʼ , ὡς ἐπύθοντο μετὰ Τρώεσσιν Ἄρηα .
urn:cts:greekLit:tlg0012.tlg001.allen:5.703#ἔνθα τίνα πρῶτον τίνα δʼ ὕστατον ἐξενάριξαν
urn:cts:greekLit:tlg0012.tlg001.allen:5.704#Ἕκτωρ τε Πριάμοιο πάϊς καὶ χάλκεος Ἄρης ;
urn:cts:greekLit:tlg0012.tlg001.allen:5.705#ἀντίθεον Τεύθραντʼ , ἐπὶ δὲ πλήξιππον Ὀρέστην ,
urn:cts:greekLit:tlg0012.tlg001.allen:5.706#Τρῆχόν τʼ αἰχμητὴν Αἰτώλιον Οἰνόμαόν τε ,
urn:cts:greekLit:tlg0012.tlg001.allen:5.707#Οἰνοπίδην θʼ Ἕλενον καὶ Ὀρέσβιον αἰολομίτρην ,
urn:cts:greekLit:tlg0012.tlg001.allen:5.708#ὅς ῥʼ ἐν Ὕλῃ ναίεσκε μέγα πλούτοιο μεμηλώς ,
urn:cts:greekLit:tlg0012.tlg001.allen:5.709#λίμνῃ κεκλιμένος Κηφισίδι · πὰρ δέ οἱ ἄλλοι
urn:cts:greekLit:tlg0012.tlg001.allen:5.710#ναῖον Βοιωτοὶ μάλα πίονα δῆμον ἔχοντες .
urn:cts:greekLit:tlg0012.tlg001.allen:5.711#τοὺς δʼ ὡς οὖν ἐνόησε θεὰ λευκώλενος Ἥρη
urn:cts:greekLit:tlg0012.tlg001.allen:5.712#Ἀργείους ὀλέκοντας ἐνὶ κρατερῇ ὑσμίνῃ ,
urn:cts:greekLit:tlg0012.tlg001.allen:5.713#αὐτίκʼ Ἀθηναίην ἔπεα πτερόεντα προσηύδα ·
urn:cts:greekLit:tlg0012.tlg001.allen:5.714#ὢ πόποι αἰγιόχοιο Διὸς τέκος Ἀτρυτώνη ,
urn:cts:greekLit:tlg0012.tlg001.allen:5.715#ἦ ῥʼ ἅλιον τὸν μῦθον ὑπέστημεν Μενελάῳ
urn:cts:greekLit:tlg0012.tlg001.allen:5.716#Ἴλιον ἐκπέρσαντʼ εὐτείχεον ἀπονέεσθαι ,
urn:cts:greekLit:tlg0012.tlg001.allen:5.717#εἰ οὕτω μαίνεσθαι ἐάσομεν οὖλον Ἄρηα .
urn:cts:greekLit:tlg0012.tlg001.allen:5.718#ἀλλʼ ἄγε δὴ καὶ νῶϊ μεδώμεθα θούριδος ἀλκῆς .
urn:cts:greekLit:tlg0012.tlg001.allen:5.719#ὣς ἔφατʼ , οὐδʼ ἀπίθησε θεὰ γλαυκῶπις Ἀθήνη .
urn:cts:greekLit:tlg0012.tlg001.allen:5.720#ἣ μὲν ἐποιχομένη χρυσάμπυκας ἔντυεν ἵππους
urn:cts:greekLit:tlg0012.tlg001.allen:5.721#Ἥρη πρέσβα θεὰ θυγάτηρ μεγάλοιο Κρόνοιο ·
urn:cts:greekLit:tlg0012.tlg001.allen:5.722#Ἥβη δʼ ἀμφʼ ὀχέεσσι θοῶς βάλε καμπύλα κύκλα
urn:cts:greekLit:tlg0012.tlg001.allen:5.723#χάλκεα ὀκτάκνημα σιδηρέῳ ἄξονι ἀμφίς .
urn:cts:greekLit:tlg0012.tlg001.allen:5.724#τῶν ἤτοι χρυσέη ἴτυς ἄφθιτος , αὐτὰρ ὕπερθε
urn:cts:greekLit:tlg0012.tlg001.allen:5.725#χάλκεʼ ἐπίσσωτρα προσαρηρότα , θαῦμα ἰδέσθαι ·
urn:cts:greekLit:tlg0012.tlg001.allen:5.726#πλῆμναι δʼ ἀργύρου εἰσὶ περίδρομοι ἀμφοτέρωθεν ·
urn:cts:greekLit:tlg0012.tlg001.allen:5.727#δίφρος δὲ χρυσέοισι καὶ ἀργυρέοισιν ἱμᾶσιν
urn:cts:greekLit:tlg0012.tlg001.allen:5.728#ἐντέταται , δοιαὶ δὲ περίδρομοι ἄντυγές εἰσι .
urn:cts:greekLit:tlg0012.tlg001.allen:5.729#τοῦ δʼ ἐξ ἀργύρεος ῥυμὸς πέλεν · αὐτὰρ ἐπʼ ἄκρῳ
urn:cts:greekLit:tlg0012.tlg001.allen:5.730#δῆσε χρύσειον καλὸν ζυγόν , ἐν δὲ λέπαδνα
urn:cts:greekLit:tlg0012.tlg001.allen:5.731#κάλʼ ἔβαλε χρύσειʼ · ὑπὸ δὲ ζυγὸν ἤγαγεν Ἥρη
urn:cts:greekLit:tlg0012.tlg001.allen:5.732#ἵππους ὠκύποδας , μεμαυῖʼ ἔριδος καὶ ἀϋτῆς .
urn:cts:greekLit:tlg0012.tlg001.allen:5.733#αὐτὰρ Ἀθηναίη κούρη Διὸς αἰγιόχοιο
urn:cts:greekLit:tlg0012.tlg001.allen:5.734#πέπλον μὲν κατέχευεν ἑανὸν πατρὸς ἐπʼ οὔδει
urn:cts:greekLit:tlg0012.tlg001.allen:5.735#ποικίλον , ὅν ῥʼ αὐτὴ ποιήσατο καὶ κάμε χερσίν ·
urn:cts:greekLit:tlg0012.tlg001.allen:5.736#ἣ δὲ χιτῶνʼ ἐνδῦσα Διὸς νεφεληγερέταο
urn:cts:greekLit:tlg0012.tlg001.allen:5.737#τεύχεσιν ἐς πόλεμον θωρήσσετο δακρυόεντα .
urn:cts:greekLit:tlg0012.tlg001.allen:5.738#ἀμφὶ δʼ ἄρʼ ὤμοισιν βάλετʼ αἰγίδα θυσσανόεσσαν
urn:cts:greekLit:tlg0012.tlg001.allen:5.739#δεινήν , ἣν περὶ μὲν πάντῃ Φόβος ἐστεφάνωται ,
urn:cts:greekLit:tlg0012.tlg001.allen:5.740#ἐν δʼ Ἔρις , ἐν δʼ Ἀλκή , ἐν δὲ κρυόεσσα Ἰωκή ,
urn:cts:greekLit:tlg0012.tlg001.allen:5.741#ἐν δέ τε Γοργείη κεφαλὴ δεινοῖο πελώρου
urn:cts:greekLit:tlg0012.tlg001.allen:5.742#δεινή τε σμερδνή τε , Διὸς τέρας αἰγιόχοιο .
urn:cts:greekLit:tlg0012.tlg001.allen:5.743#κρατὶ δʼ ἐπʼ ἀμφίφαλον κυνέην θέτο τετραφάληρον
urn:cts:greekLit:tlg0012.tlg001.allen:5.744#χρυσείην , ἑκατὸν πολίων πρυλέεσσʼ ἀραρυῖαν ·
urn:cts:greekLit:tlg0012.tlg001.allen:5.745#ἐς δʼ ὄχεα φλόγεα ποσὶ βήσετο , λάζετο δʼ ἔγχος
urn:cts:greekLit:tlg0012.tlg001.allen:5.746#βριθὺ μέγα στιβαρόν , τῷ δάμνησι στίχας ἀνδρῶν
urn:cts:greekLit:tlg0012.tlg001.allen:5.747#ἡρώων , οἷσίν τε κοτέσσεται ὀβριμοπάτρη .
urn:cts:greekLit:tlg0012.tlg001.allen:5.748#Ἥρη δὲ μάστιγι θοῶς ἐπεμαίετʼ ἄρʼ ἵππους ·
urn:cts:greekLit:tlg0012.tlg001.allen:5.749#αὐτόμαται δὲ πύλαι μύκον οὐρανοῦ ἃς ἔχον Ὧραι ,
urn:cts:greekLit:tlg0012.tlg001.allen:5.750#τῇς ἐπιτέτραπται μέγας οὐρανὸς Οὔλυμπός τε
urn:cts:greekLit:tlg0012.tlg001.allen:5.751#ἠμὲν ἀνακλῖναι πυκινὸν νέφος ἠδʼ ἐπιθεῖναι .
urn:cts:greekLit:tlg0012.tlg001.allen:5.752#τῇ ῥα διʼ αὐτάων κεντρηνεκέας ἔχον ἵππους ·
urn:cts:greekLit:tlg0012.tlg001.allen:5.753#εὗρον δὲ Κρονίωνα θεῶν ἄτερ ἥμενον ἄλλων
urn:cts:greekLit:tlg0012.tlg001.allen:5.754#ἀκροτάτῃ κορυφῇ πολυδειράδος Οὐλύμποιο .
urn:cts:greekLit:tlg0012.tlg001.allen:5.755#ἔνθʼ ἵππους στήσασα θεὰ λευκώλενος Ἥρη
urn:cts:greekLit:tlg0012.tlg001.allen:5.756#Ζῆνʼ ὕπατον Κρονίδην ἐξείρετο καὶ προσέειπε ·
urn:cts:greekLit:tlg0012.tlg001.allen:5.757#Ζεῦ πάτερ οὐ νεμεσίζῃ Ἄρῃ τάδε καρτερὰ ἔργα
urn:cts:greekLit:tlg0012.tlg001.allen:5.758#ὁσσάτιόν τε καὶ οἷον ἀπώλεσε λαὸν Ἀχαιῶν
urn:cts:greekLit:tlg0012.tlg001.allen:5.759#μὰψ ἀτὰρ οὐ κατὰ κόσμον ἐμοὶ δʼ ἄχος , οἳ δὲ ἕκηλοι
urn:cts:greekLit:tlg0012.tlg001.allen:5.760#τέρπονται Κύπρίς τε καὶ ἀργυρότοξος Ἀπόλλων
urn:cts:greekLit:tlg0012.tlg001.allen:5.761#ἄφρονα τοῦτον ἀνέντες , ὃς οὔ τινα οἶδε θέμιστα ;
urn:cts:greekLit:tlg0012.tlg001.allen:5.762#Ζεῦ πάτερ ἦ ῥά τί μοι κεχολώσεαι , αἴ κεν Ἄρηα
urn:cts:greekLit:tlg0012.tlg001.allen:5.763#λυγρῶς πεπληγυῖα μάχης ἐξαποδίωμαι ;
urn:cts:greekLit:tlg0012.tlg001.allen:5.764#τὴν δʼ ἀπαμειβόμενος προσέφη νεφεληγερέτα Ζεύς ·
urn:cts:greekLit:tlg0012.tlg001.allen:5.765#ἄγρει μάν οἱ ἔπορσον Ἀθηναίην ἀγελείην ,
urn:cts:greekLit:tlg0012.tlg001.allen:5.766#ἥ ἑ μάλιστʼ εἴωθε κακῇς ὀδύνῃσι πελάζειν .
urn:cts:greekLit:tlg0012.tlg001.allen:5.767#ὣς ἔφατʼ , οὐδʼ ἀπίθησε θεὰ λευκώλενος Ἥρη ,
urn:cts:greekLit:tlg0012.tlg001.allen:5.768#μάστιξεν δʼ ἵππους · τὼ δʼ οὐκ ἀέκοντε πετέσθην
urn:cts:greekLit:tlg0012.tlg001.allen:5.769#μεσσηγὺς γαίης τε καὶ οὐρανοῦ ἀστερόεντος .
urn:cts:greekLit:tlg0012.tlg001.allen:5.770#ὅσσον δʼ ἠεροειδὲς ἀνὴρ ἴδεν ὀφθαλμοῖσιν
urn:cts:greekLit:tlg0012.tlg001.allen:5.771#ἥμενος ἐν σκοπιῇ , λεύσσων ἐπὶ οἴνοπα πόντον ,
urn:cts:greekLit:tlg0012.tlg001.allen:5.772#τόσσον ἐπιθρῴσκουσι θεῶν ὑψηχέες ἵπποι .
urn:cts:greekLit:tlg0012.tlg001.allen:5.773#ἀλλʼ ὅτε δὴ Τροίην ἷξον ποταμώ τε ῥέοντε ,
urn:cts:greekLit:tlg0012.tlg001.allen:5.774#ἧχι ῥοὰς Σιμόεις συμβάλλετον ἠδὲ Σκάμανδρος ,
urn:cts:greekLit:tlg0012.tlg001.allen:5.775#ἔνθʼ ἵππους ἔστησε θεὰ λευκώλενος Ἥρη
urn:cts:greekLit:tlg0012.tlg001.allen:5.776#λύσασʼ ἐξ ὀχέων , περὶ δʼ ἠέρα πουλὺν ἔχευε ·
urn:cts:greekLit:tlg0012.tlg001.allen:5.777#τοῖσιν δʼ ἀμβροσίην Σιμόεις ἀνέτειλε νέμεσθαι .
urn:cts:greekLit:tlg0012.tlg001.allen:5.778#αἳ δὲ βάτην τρήρωσι πελειάσιν ἴθμαθʼ ὁμοῖαι
urn:cts:greekLit:tlg0012.tlg001.allen:5.779#ἀνδράσιν Ἀργείοισιν ἀλεξέμεναι μεμαυῖαι ·
urn:cts:greekLit:tlg0012.tlg001.allen:5.780#ἀλλʼ ὅτε δή ῥʼ ἵκανον ὅθι πλεῖστοι καὶ ἄριστοι
urn:cts:greekLit:tlg0012.tlg001.allen:5.781#ἕστασαν ἀμφὶ βίην Διομήδεος ἱπποδάμοιο
urn:cts:greekLit:tlg0012.tlg001.allen:5.782#εἰλόμενοι λείουσιν ἐοικότες ὠμοφάγοισιν
urn:cts:greekLit:tlg0012.tlg001.allen:5.783#ἢ συσὶ κάπροισιν , τῶν τε σθένος οὐκ ἀλαπαδνόν ,
urn:cts:greekLit:tlg0012.tlg001.allen:5.784#ἔνθα στᾶσʼ ἤϋσε θεὰ λευκώλενος Ἥρη
urn:cts:greekLit:tlg0012.tlg001.allen:5.785#Στέντορι εἰσαμένη μεγαλήτορι χαλκεοφώνῳ ,
urn:cts:greekLit:tlg0012.tlg001.allen:5.786#ὃς τόσον αὐδήσασχʼ ὅσον ἄλλοι πεντήκοντα ·
urn:cts:greekLit:tlg0012.tlg001.allen:5.787#αἰδὼς Ἀργεῖοι κάκʼ ἐλέγχεα εἶδος ἀγητοί ·
urn:cts:greekLit:tlg0012.tlg001.allen:5.788#ὄφρα μὲν ἐς πόλεμον πωλέσκετο δῖος Ἀχιλλεύς ,
urn:cts:greekLit:tlg0012.tlg001.allen:5.789#οὐδέ ποτε Τρῶες πρὸ πυλάων Δαρδανιάων
urn:cts:greekLit:tlg0012.tlg001.allen:5.790#οἴχνεσκον · κείνου γὰρ ἐδείδισαν ὄβριμον ἔγχος ·
urn:cts:greekLit:tlg0012.tlg001.allen:5.791#νῦν δὲ ἑκὰς πόλιος κοίλῃς ἐπὶ νηυσὶ μάχονται .
urn:cts:greekLit:tlg0012.tlg001.allen:5.792#ὣς εἰποῦσʼ ὄτρυνε μένος καὶ θυμὸν ἑκάστου .
urn:cts:greekLit:tlg0012.tlg001.allen:5.793#Τυδεΐδῃ δʼ ἐπόρουσε θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:5.794#εὗρε δὲ τόν γε ἄνακτα παρʼ ἵπποισιν καὶ ὄχεσφιν
urn:cts:greekLit:tlg0012.tlg001.allen:5.795#ἕλκος ἀναψύχοντα τό μιν βάλε Πάνδαρος ἰῷ .
urn:cts:greekLit:tlg0012.tlg001.allen:5.796#ἱδρὼς γάρ μιν ἔτειρεν ὑπὸ πλατέος τελαμῶνος
urn:cts:greekLit:tlg0012.tlg001.allen:5.797#ἀσπίδος εὐκύκλου · τῷ τείρετο , κάμνε δὲ χεῖρα ,
urn:cts:greekLit:tlg0012.tlg001.allen:5.798#ἂν δʼ ἴσχων τελαμῶνα κελαινεφὲς αἷμʼ ἀπομόργνυ .
urn:cts:greekLit:tlg0012.tlg001.allen:5.799#ἱππείου δὲ θεὰ ζυγοῦ ἥψατο φώνησέν τε ·
urn:cts:greekLit:tlg0012.tlg001.allen:5.800#ἦ ὀλίγον οἷ παῖδα ἐοικότα γείνατο Τυδεύς .
urn:cts:greekLit:tlg0012.tlg001.allen:5.801#Τυδεύς τοι μικρὸς μὲν ἔην δέμας , ἀλλὰ μαχητής ·
urn:cts:greekLit:tlg0012.tlg001.allen:5.802#καί ῥʼ ὅτε πέρ μιν ἐγὼ πολεμίζειν οὐκ εἴασκον
urn:cts:greekLit:tlg0012.tlg001.allen:5.803#οὐδʼ ἐκπαιφάσσειν , ὅτε τʼ ἤλυθε νόσφιν Ἀχαιῶν
urn:cts:greekLit:tlg0012.tlg001.allen:5.804#ἄγγελος ἐς Θήβας πολέας μετὰ Καδμείωνας ·
urn:cts:greekLit:tlg0012.tlg001.allen:5.805#δαίνυσθαί μιν ἄνωγον ἐνὶ μεγάροισιν ἕκηλον ·
urn:cts:greekLit:tlg0012.tlg001.allen:5.806#αὐτὰρ ὃ θυμὸν ἔχων ὃν καρτερὸν ὡς τὸ πάρος περ
urn:cts:greekLit:tlg0012.tlg001.allen:5.807#κούρους Καδμείων προκαλίζετο , πάντα δʼ ἐνίκα
urn:cts:greekLit:tlg0012.tlg001.allen:5.808#ῥηϊδίως · τοίη οἱ ἐγὼν ἐπιτάρροθος ἦα .
urn:cts:greekLit:tlg0012.tlg001.allen:5.809#σοὶ δʼ ἤτοι μὲν ἐγὼ παρά θʼ ἵσταμαι ἠδὲ φυλάσσω ,
urn:cts:greekLit:tlg0012.tlg001.allen:5.810#καί σε προφρονέως κέλομαι Τρώεσσι μάχεσθαι ·
urn:cts:greekLit:tlg0012.tlg001.allen:5.811#ἀλλά σευ ἢ κάματος πολυᾶϊξ γυῖα δέδυκεν
urn:cts:greekLit:tlg0012.tlg001.allen:5.812#ἤ νύ σέ που δέος ἴσχει ἀκήριον · οὐ σύ γʼ ἔπειτα
urn:cts:greekLit:tlg0012.tlg001.allen:5.813#Τυδέος ἔκγονός ἐσσι δαΐφρονος Οἰνεΐδαο .
urn:cts:greekLit:tlg0012.tlg001.allen:5.814#τὴν δʼ ἀπαμειβόμενος προσέφη κρατερὸς Διομήδης ·
urn:cts:greekLit:tlg0012.tlg001.allen:5.815#γιγνώσκω σε θεὰ θύγατερ Διὸς αἰγιόχοιο ·
urn:cts:greekLit:tlg0012.tlg001.allen:5.816#τώ τοι προφρονέως ἐρέω ἔπος οὐδʼ ἐπικεύσω .
urn:cts:greekLit:tlg0012.tlg001.allen:5.817#οὔτέ τί με δέος ἴσχει ἀκήριον οὔτέ τις ὄκνος ,
urn:cts:greekLit:tlg0012.tlg001.allen:5.818#ἀλλʼ ἔτι σέων μέμνημαι ἐφετμέων ἃς ἐπέτειλας ·
urn:cts:greekLit:tlg0012.tlg001.allen:5.819#οὔ μʼ εἴας μακάρεσσι θεοῖς ἀντικρὺ μάχεσθαι
urn:cts:greekLit:tlg0012.tlg001.allen:5.820#τοῖς ἄλλοις · ἀτὰρ εἴ κε Διὸς θυγάτηρ Ἀφροδίτη
urn:cts:greekLit:tlg0012.tlg001.allen:5.821#ἔλθῃσʼ ἐς πόλεμον , τήν γʼ οὐτάμεν ὀξέϊ χαλκῷ .
urn:cts:greekLit:tlg0012.tlg001.allen:5.822#τοὔνεκα νῦν αὐτός τʼ ἀναχάζομαι ἠδὲ καὶ ἄλλους
urn:cts:greekLit:tlg0012.tlg001.allen:5.823#Ἀργείους ἐκέλευσα ἀλήμεναι ἐνθάδε πάντας ·
urn:cts:greekLit:tlg0012.tlg001.allen:5.824#γιγνώσκω γὰρ Ἄρηα μάχην ἀνὰ κοιρανέοντα .
urn:cts:greekLit:tlg0012.tlg001.allen:5.825#τὸν δʼ ἠμείβετʼ ἔπειτα θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:5.826#Τυδεΐδη Διόμηδες ἐμῷ κεχαρισμένε θυμῷ
urn:cts:greekLit:tlg0012.tlg001.allen:5.827#μήτε σύ γʼ Ἄρηα τό γε δείδιθι μήτε τινʼ ἄλλον
urn:cts:greekLit:tlg0012.tlg001.allen:5.828#ἀθανάτων , τοίη τοι ἐγὼν ἐπιτάρροθός εἰμι ·
urn:cts:greekLit:tlg0012.tlg001.allen:5.829#ἀλλʼ ἄγʼ ἐπʼ Ἄρηϊ πρώτῳ ἔχε μώνυχας ἵππους ,
urn:cts:greekLit:tlg0012.tlg001.allen:5.830#τύψον δὲ σχεδίην μηδʼ ἅζεο θοῦρον Ἄρηα
urn:cts:greekLit:tlg0012.tlg001.allen:5.831#τοῦτον μαινόμενον , τυκτὸν κακόν , ἀλλοπρόσαλλον ,
urn:cts:greekLit:tlg0012.tlg001.allen:5.832#ὃς πρῴην μὲν ἐμοί τε καὶ Ἥρῃ στεῦτʼ ἀγορεύων
urn:cts:greekLit:tlg0012.tlg001.allen:5.833#Τρωσὶ μαχήσεσθαι , ἀτὰρ Ἀργείοισιν ἀρήξειν ,
urn:cts:greekLit:tlg0012.tlg001.allen:5.834#νῦν δὲ μετὰ Τρώεσσιν ὁμιλεῖ , τῶν δὲ λέλασται .
urn:cts:greekLit:tlg0012.tlg001.allen:5.835#ὣς φαμένη Σθένελον μὲν ἀφʼ ἵππων ὦσε χαμᾶζε ,
urn:cts:greekLit:tlg0012.tlg001.allen:5.836#χειρὶ πάλιν ἐρύσασʼ , ὃ δʼ ἄρʼ ἐμμαπέως ἀπόρουσεν ·
urn:cts:greekLit:tlg0012.tlg001.allen:5.837#ἣ δʼ ἐς δίφρον ἔβαινε παραὶ Διομήδεα δῖον
urn:cts:greekLit:tlg0012.tlg001.allen:5.838#ἐμμεμαυῖα θεά · μέγα δʼ ἔβραχε φήγινος ἄξων
urn:cts:greekLit:tlg0012.tlg001.allen:5.839#βριθοσύνῃ · δεινὴν γὰρ ἄγεν θεὸν ἄνδρά τʼ ἄριστον .
urn:cts:greekLit:tlg0012.tlg001.allen:5.840#λάζετο δὲ μάστιγα καὶ ἡνία Παλλὰς Ἀθήνη ·
urn:cts:greekLit:tlg0012.tlg001.allen:5.841#αὐτίκʼ ἐπʼ Ἄρηϊ πρώτῳ ἔχε μώνυχας ἵππους .
urn:cts:greekLit:tlg0012.tlg001.allen:5.842#ἤτοι ὃ μὲν Περίφαντα πελώριον ἐξενάριζεν
urn:cts:greekLit:tlg0012.tlg001.allen:5.843#Αἰτωλῶν ὄχʼ ἄριστον Ὀχησίου ἀγλαὸν υἱόν ·
urn:cts:greekLit:tlg0012.tlg001.allen:5.844#τὸν μὲν Ἄρης ἐνάριζε μιαιφόνος · αὐτὰρ Ἀθήνη
urn:cts:greekLit:tlg0012.tlg001.allen:5.845#δῦνʼ Ἄϊδος κυνέην , μή μιν ἴδοι ὄβριμος Ἄρης .
urn:cts:greekLit:tlg0012.tlg001.allen:5.846#ὡς δὲ ἴδε βροτολοιγὸς Ἄρης Διομήδεα δῖον ,
urn:cts:greekLit:tlg0012.tlg001.allen:5.847#ἤτοι ὃ μὲν Περίφαντα πελώριον αὐτόθʼ ἔασε
urn:cts:greekLit:tlg0012.tlg001.allen:5.848#κεῖσθαι ὅθι πρῶτον κτείνων ἐξαίνυτο θυμόν ,
urn:cts:greekLit:tlg0012.tlg001.allen:5.849#αὐτὰρ ὃ βῆ ῥʼ ἰθὺς Διομήδεος ἱπποδάμοιο .
urn:cts:greekLit:tlg0012.tlg001.allen:5.850#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες ,
urn:cts:greekLit:tlg0012.tlg001.allen:5.851#πρόσθεν Ἄρης ὠρέξαθʼ ὑπὲρ ζυγὸν ἡνία θʼ ἵππων
urn:cts:greekLit:tlg0012.tlg001.allen:5.852#ἔγχεϊ χαλκείῳ μεμαὼς ἀπὸ θυμὸν ἑλέσθαι ·
urn:cts:greekLit:tlg0012.tlg001.allen:5.853#καὶ τό γε χειρὶ λαβοῦσα θεὰ γλαυκῶπις Ἀθήνη
urn:cts:greekLit:tlg0012.tlg001.allen:5.854#ὦσεν ὑπὲκ δίφροιο ἐτώσιον ἀϊχθῆναι .
urn:cts:greekLit:tlg0012.tlg001.allen:5.855#δεύτερος αὖθʼ ὡρμᾶτο βοὴν ἀγαθὸς Διομήδης
urn:cts:greekLit:tlg0012.tlg001.allen:5.856#ἔγχεϊ χαλκείῳ · ἐπέρεισε δὲ Παλλὰς Ἀθήνη
urn:cts:greekLit:tlg0012.tlg001.allen:5.857#νείατον ἐς κενεῶνα ὅθι ζωννύσκετο μίτρῃ ·
urn:cts:greekLit:tlg0012.tlg001.allen:5.858#τῇ ῥά μιν οὖτα τυχών , διὰ δὲ χρόα καλὸν ἔδαψεν ,
urn:cts:greekLit:tlg0012.tlg001.allen:5.859#ἐκ δὲ δόρυ σπάσεν αὖτις · ὃ δʼ ἔβραχε χάλκεος Ἄρης
urn:cts:greekLit:tlg0012.tlg001.allen:5.860#ὅσσόν τʼ ἐννεάχιλοι ἐπίαχον ἢ δεκάχιλοι
urn:cts:greekLit:tlg0012.tlg001.allen:5.861#ἀνέρες ἐν πολέμῳ ἔριδα ξυνάγοντες Ἄρηος .
urn:cts:greekLit:tlg0012.tlg001.allen:5.862#τοὺς δʼ ἄρʼ ὑπὸ τρόμος εἷλεν Ἀχαιούς τε Τρῶάς τε
urn:cts:greekLit:tlg0012.tlg001.allen:5.863#δείσαντας · τόσον ἔβραχʼ Ἄρης ἆτος πολέμοιο .
urn:cts:greekLit:tlg0012.tlg001.allen:5.864#οἵη δʼ ἐκ νεφέων ἐρεβεννὴ φαίνεται ἀὴρ
urn:cts:greekLit:tlg0012.tlg001.allen:5.865#καύματος ἐξ ἀνέμοιο δυσαέος ὀρνυμένοιο ,
urn:cts:greekLit:tlg0012.tlg001.allen:5.866#τοῖος Τυδεΐδῃ Διομήδεϊ χάλκεος Ἄρης
urn:cts:greekLit:tlg0012.tlg001.allen:5.867#φαίνεθʼ ὁμοῦ νεφέεσσιν ἰὼν εἰς οὐρανὸν εὐρύν .
urn:cts:greekLit:tlg0012.tlg001.allen:5.868#καρπαλίμως δʼ ἵκανε θεῶν ἕδος αἰπὺν Ὄλυμπον ,
urn:cts:greekLit:tlg0012.tlg001.allen:5.869#πὰρ δὲ Διὶ Κρονίωνι καθέζετο θυμὸν ἀχεύων ,
urn:cts:greekLit:tlg0012.tlg001.allen:5.870#δεῖξεν δʼ ἄμβροτον αἷμα καταρρέον ἐξ ὠτειλῆς ,
urn:cts:greekLit:tlg0012.tlg001.allen:5.871#καί ῥʼ ὀλοφυρόμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:5.872#Ζεῦ πάτερ οὐ νεμεσίζῃ ὁρῶν τάδε καρτερὰ ἔργα ;
urn:cts:greekLit:tlg0012.tlg001.allen:5.873#αἰεί τοι ῥίγιστα θεοὶ τετληότες εἰμὲν
urn:cts:greekLit:tlg0012.tlg001.allen:5.874#ἀλλήλων ἰότητι , χάριν ἄνδρεσσι φέροντες .
urn:cts:greekLit:tlg0012.tlg001.allen:5.875#σοὶ πάντες μαχόμεσθα · σὺ γὰρ τέκες ἄφρονα κούρην
urn:cts:greekLit:tlg0012.tlg001.allen:5.876#οὐλομένην , ᾗ τʼ αἰὲν ἀήσυλα ἔργα μέμηλεν .
urn:cts:greekLit:tlg0012.tlg001.allen:5.877#ἄλλοι μὲν γὰρ πάντες ὅσοι θεοί εἰσʼ ἐν Ὀλύμπῳ
urn:cts:greekLit:tlg0012.tlg001.allen:5.878#σοί τʼ ἐπιπείθονται καὶ δεδμήμεσθα ἕκαστος ·
urn:cts:greekLit:tlg0012.tlg001.allen:5.879#ταύτην δʼ οὔτʼ ἔπεϊ προτιβάλλεαι οὔτέ τι ἔργῳ ,
urn:cts:greekLit:tlg0012.tlg001.allen:5.880#ἀλλʼ ἀνιεῖς , ἐπεὶ αὐτὸς ἐγείναο παῖδʼ ἀΐδηλον ·
urn:cts:greekLit:tlg0012.tlg001.allen:5.881#ἣ νῦν Τυδέος υἱὸν ὑπερφίαλον Διομήδεα
urn:cts:greekLit:tlg0012.tlg001.allen:5.882#μαργαίνειν ἀνέηκεν ἐπʼ ἀθανάτοισι θεοῖσι .
urn:cts:greekLit:tlg0012.tlg001.allen:5.883#Κύπριδα μὲν πρῶτον σχεδὸν οὔτασε χεῖρʼ ἐπὶ καρπῷ ,
urn:cts:greekLit:tlg0012.tlg001.allen:5.884#αὐτὰρ ἔπειτʼ αὐτῷ μοι ἐπέσσυτο δαίμονι ἶσος ·
urn:cts:greekLit:tlg0012.tlg001.allen:5.885#ἀλλά μʼ ὑπήνεικαν ταχέες πόδες · ἦ τέ κε δηρὸν
urn:cts:greekLit:tlg0012.tlg001.allen:5.886#αὐτοῦ πήματʼ ἔπασχον ἐν αἰνῇσιν νεκάδεσσιν ,
urn:cts:greekLit:tlg0012.tlg001.allen:5.887#ἤ κε ζὼς ἀμενηνὸς ἔα χαλκοῖο τυπῇσι .
urn:cts:greekLit:tlg0012.tlg001.allen:5.888#τὸν δʼ ἄρʼ ὑπόδρα ἰδὼν προσέφη νεφεληγερέτα Ζεύς .
urn:cts:greekLit:tlg0012.tlg001.allen:5.889#μή τί μοι ἀλλοπρόσαλλε παρεζόμενος μινύριζε .
urn:cts:greekLit:tlg0012.tlg001.allen:5.890#ἔχθιστος δέ μοί ἐσσι θεῶν οἳ Ὄλυμπον ἔχουσιν ·
urn:cts:greekLit:tlg0012.tlg001.allen:5.891#αἰεὶ γάρ τοι ἔρις τε φίλη πόλεμοί τε μάχαι τε .
urn:cts:greekLit:tlg0012.tlg001.allen:5.892#μητρός τοι μένος ἐστὶν ἀάσχετον οὐκ ἐπιεικτὸν
urn:cts:greekLit:tlg0012.tlg001.allen:5.893#Ἥρης · τὴν μὲν ἐγὼ σπουδῇ δάμνημʼ ἐπέεσσι ·
urn:cts:greekLit:tlg0012.tlg001.allen:5.894#τώ σʼ ὀΐω κείνης τάδε πάσχειν ἐννεσίῃσιν .
urn:cts:greekLit:tlg0012.tlg001.allen:5.895#ἀλλʼ οὐ μάν σʼ ἔτι δηρὸν ἀνέξομαι ἄλγεʼ ἔχοντα ·
urn:cts:greekLit:tlg0012.tlg001.allen:5.896#ἐκ γὰρ ἐμεῦ γένος ἐσσί , ἐμοὶ δέ σε γείνατο μήτηρ ·
urn:cts:greekLit:tlg0012.tlg001.allen:5.897#εἰ δέ τευ ἐξ ἄλλου γε θεῶν γένευ ὧδʼ ἀΐδηλος
urn:cts:greekLit:tlg0012.tlg001.allen:5.898#καί κεν δὴ πάλαι ἦσθα ἐνέρτερος Οὐρανιώνων .
urn:cts:greekLit:tlg0012.tlg001.allen:5.899#ὣς φάτο , καὶ Παιήονʼ ἀνώγειν ἰήσασθαι .
urn:cts:greekLit:tlg0012.tlg001.allen:5.900#τῷ δʼ ἐπὶ Παιήων ὀδυνήφατα φάρμακα πάσσων
urn:cts:greekLit:tlg0012.tlg001.allen:5.901#ἠκέσατʼ · οὐ μὲν γάρ τι καταθνητός γʼ ἐτέτυκτο .
urn:cts:greekLit:tlg0012.tlg001.allen:5.902#ὡς δʼ ὅτʼ ὀπὸς γάλα λευκὸν ἐπειγόμενος συνέπηξεν
urn:cts:greekLit:tlg0012.tlg001.allen:5.903#ὑγρὸν ἐόν , μάλα δʼ ὦκα περιτρέφεται κυκόωντι ,
urn:cts:greekLit:tlg0012.tlg001.allen:5.904#ὣς ἄρα καρπαλίμως ἰήσατο θοῦρον Ἄρηα .
urn:cts:greekLit:tlg0012.tlg001.allen:5.905#τὸν δʼ Ἥβη λοῦσεν , χαρίεντα δὲ εἵματα ἕσσε ·
urn:cts:greekLit:tlg0012.tlg001.allen:5.906#πὰρ δὲ Διὶ Κρονίωνι καθέζετο κύδεϊ γαίων .
urn:cts:greekLit:tlg0012.tlg001.allen:5.907#αἳ δʼ αὖτις πρὸς δῶμα Διὸς μεγάλοιο νέοντο
urn:cts:greekLit:tlg0012.tlg001.allen:5.908#Ἥρη τʼ Ἀργείη καὶ Ἀλαλκομενηῒς Ἀθήνη
urn:cts:greekLit:tlg0012.tlg001.allen:5.909#παύσασαι βροτολοιγὸν Ἄρηʼ ἀνδροκτασιάων .
urn:cts:greekLit:tlg0012.tlg001.allen:6.1#Τρώων δʼ οἰώθη καὶ Ἀχαιῶν φύλοπις αἰνή ·
urn:cts:greekLit:tlg0012.tlg001.allen:6.2#πολλὰ δʼ ἄρʼ ἔνθα καὶ ἔνθʼ ἴθυσε μάχη πεδίοιο
urn:cts:greekLit:tlg0012.tlg001.allen:6.3#ἀλλήλων ἰθυνομένων χαλκήρεα δοῦρα
urn:cts:greekLit:tlg0012.tlg001.allen:6.4#μεσσηγὺς Σιμόεντος ἰδὲ Ξάνθοιο ῥοάων .
urn:cts:greekLit:tlg0012.tlg001.allen:6.5#Αἴας δὲ πρῶτος Τελαμώνιος ἕρκος Ἀχαιῶν
urn:cts:greekLit:tlg0012.tlg001.allen:6.6#Τρώων ῥῆξε φάλαγγα , φόως δʼ ἑτάροισιν ἔθηκεν ,
urn:cts:greekLit:tlg0012.tlg001.allen:6.7#ἄνδρα βαλὼν ὃς ἄριστος ἐνὶ Θρῄκεσσι τέτυκτο
urn:cts:greekLit:tlg0012.tlg001.allen:6.8#υἱὸν Ἐϋσσώρου Ἀκάμαντʼ ἠΰν τε μέγαν τε .
urn:cts:greekLit:tlg0012.tlg001.allen:6.9#τόν ῥʼ ἔβαλε πρῶτος κόρυθος φάλον ἱπποδασείης ,
urn:cts:greekLit:tlg0012.tlg001.allen:6.10#ἐν δὲ μετώπῳ πῆξε , πέρησε δʼ ἄρʼ ὀστέον εἴσω
urn:cts:greekLit:tlg0012.tlg001.allen:6.11#αἰχμὴ χαλκείη · τὸν δὲ σκότος ὄσσε κάλυψεν .
urn:cts:greekLit:tlg0012.tlg001.allen:6.12#Ἄξυλον δʼ ἄρʼ ἔπεφνε βοὴν ἀγαθὸς Διομήδης
urn:cts:greekLit:tlg0012.tlg001.allen:6.13#Τευθρανίδην , ὃς ἔναιεν ἐϋκτιμένῃ ἐν Ἀρίσβῃ
urn:cts:greekLit:tlg0012.tlg001.allen:6.14#ἀφνειὸς βιότοιο , φίλος δʼ ἦν ἀνθρώποισι .
urn:cts:greekLit:tlg0012.tlg001.allen:6.15#πάντας γὰρ φιλέεσκεν ὁδῷ ἔπι οἰκία ναίων .
urn:cts:greekLit:tlg0012.tlg001.allen:6.16#ἀλλά οἱ οὔ τις τῶν γε τότʼ ἤρκεσε λυγρὸν ὄλεθρον
urn:cts:greekLit:tlg0012.tlg001.allen:6.17#πρόσθεν ὑπαντιάσας , ἀλλʼ ἄμφω θυμὸν ἀπηύρα
urn:cts:greekLit:tlg0012.tlg001.allen:6.18#αὐτὸν καὶ θεράποντα Καλήσιον , ὅς ῥα τόθʼ ἵππων
urn:cts:greekLit:tlg0012.tlg001.allen:6.19#ἔσκεν ὑφηνίοχος · τὼ δʼ ἄμφω γαῖαν ἐδύτην .
urn:cts:greekLit:tlg0012.tlg001.allen:6.20#Δρῆσον δʼ Εὐρύαλος καὶ Ὀφέλτιον ἐξενάριξε ·
urn:cts:greekLit:tlg0012.tlg001.allen:6.21#βῆ δὲ μετʼ Αἴσηπον καὶ Πήδασον , οὕς ποτε νύμφη
urn:cts:greekLit:tlg0012.tlg001.allen:6.22#νηῒς Ἀβαρβαρέη τέκʼ ἀμύμονι Βουκολίωνι .
urn:cts:greekLit:tlg0012.tlg001.allen:6.23#Βουκολίων δʼ ἦν υἱὸς ἀγαυοῦ Λαομέδοντος
urn:cts:greekLit:tlg0012.tlg001.allen:6.24#πρεσβύτατος γενεῇ , σκότιον δέ ἑ γείνατο μήτηρ ·
urn:cts:greekLit:tlg0012.tlg001.allen:6.25#ποιμαίνων δʼ ἐπʼ ὄεσσι μίγη φιλότητι καὶ εὐνῇ ,
urn:cts:greekLit:tlg0012.tlg001.allen:6.26#ἣ δʼ ὑποκυσαμένη διδυμάονε γείνατο παῖδε .
urn:cts:greekLit:tlg0012.tlg001.allen:6.27#καὶ μὲν τῶν ὑπέλυσε μένος καὶ φαίδιμα γυῖα
urn:cts:greekLit:tlg0012.tlg001.allen:6.28#Μηκιστηϊάδης καὶ ἀπʼ ὤμων τεύχεʼ ἐσύλα .
urn:cts:greekLit:tlg0012.tlg001.allen:6.29#Ἀστύαλον δʼ ἄρʼ ἔπεφνε μενεπτόλεμος Πολυποίτης ·
urn:cts:greekLit:tlg0012.tlg001.allen:6.30#Πιδύτην δʼ Ὀδυσεὺς Περκώσιον ἐξενάριξεν
urn:cts:greekLit:tlg0012.tlg001.allen:6.31#ἔγχεϊ χαλκείῳ , Τεῦκρος δʼ Ἀρετάονα δῖον .
urn:cts:greekLit:tlg0012.tlg001.allen:6.32#Ἀντίλοχος δʼ Ἄβληρον ἐνήρατο δουρὶ φαεινῷ
urn:cts:greekLit:tlg0012.tlg001.allen:6.33#Νεστορίδης , Ἔλατον δὲ ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:6.34#ναῖε δὲ Σατνιόεντος ἐϋρρείταο παρʼ ὄχθας
urn:cts:greekLit:tlg0012.tlg001.allen:6.35#Πήδασον αἰπεινήν . Φύλακον δʼ ἕλε Λήϊτος ἥρως
urn:cts:greekLit:tlg0012.tlg001.allen:6.36#φεύγοντʼ · Εὐρύπυλος δὲ Μελάνθιον ἐξενάριξεν .
urn:cts:greekLit:tlg0012.tlg001.allen:6.37#Ἄδρηστον δʼ ἄρʼ ἔπειτα βοὴν ἀγαθὸς Μενέλαος
urn:cts:greekLit:tlg0012.tlg001.allen:6.38#ζωὸν ἕλʼ · ἵππω γάρ οἱ ἀτυζομένω πεδίοιο
urn:cts:greekLit:tlg0012.tlg001.allen:6.39#ὄζῳ ἔνι βλαφθέντε μυρικίνῳ ἀγκύλον ἅρμα
urn:cts:greekLit:tlg0012.tlg001.allen:6.40#ἄξαντʼ ἐν πρώτῳ ῥυμῷ αὐτὼ μὲν ἐβήτην
urn:cts:greekLit:tlg0012.tlg001.allen:6.41#πρὸς πόλιν , ᾗ περ οἱ ἄλλοι ἀτυζόμενοι φοβέοντο ,
urn:cts:greekLit:tlg0012.tlg001.allen:6.42#αὐτὸς δʼ ἐκ δίφροιο παρὰ τροχὸν ἐξεκυλίσθη
urn:cts:greekLit:tlg0012.tlg001.allen:6.43#πρηνὴς ἐν κονίῃσιν ἐπὶ στόμα · πὰρ δέ οἱ ἔστη
urn:cts:greekLit:tlg0012.tlg001.allen:6.44#Ἀτρεΐδης Μενέλαος ἔχων δολιχόσκιον ἔγχος .
urn:cts:greekLit:tlg0012.tlg001.allen:6.45#Ἄδρηστος δʼ ἄρʼ ἔπειτα λαβὼν ἐλίσσετο γούνων ·
urn:cts:greekLit:tlg0012.tlg001.allen:6.46#ζώγρει Ἀτρέος υἱέ , σὺ δʼ ἄξια δέξαι ἄποινα ·
urn:cts:greekLit:tlg0012.tlg001.allen:6.47#πολλὰ δʼ ἐν ἀφνειοῦ πατρὸς κειμήλια κεῖται
urn:cts:greekLit:tlg0012.tlg001.allen:6.48#χαλκός τε χρυσός τε πολύκμητός τε σίδηρος ,
urn:cts:greekLit:tlg0012.tlg001.allen:6.49#τῶν κέν τοι χαρίσαιτο πατὴρ ἀπερείσιʼ ἄποινα
urn:cts:greekLit:tlg0012.tlg001.allen:6.50#εἴ κεν ἐμὲ ζωὸν πεπύθοιτʼ ἐπὶ νηυσὶν Ἀχαιῶν .
urn:cts:greekLit:tlg0012.tlg001.allen:6.51#ὣς φάτο , τῷ δʼ ἄρα θυμὸν ἐνὶ στήθεσσιν ἔπειθε ·
urn:cts:greekLit:tlg0012.tlg001.allen:6.52#καὶ δή μιν τάχʼ ἔμελλε θοὰς ἐπὶ νῆας Ἀχαιῶν
urn:cts:greekLit:tlg0012.tlg001.allen:6.53#δώσειν ᾧ θεράποντι καταξέμεν · ἀλλʼ Ἀγαμέμνων
urn:cts:greekLit:tlg0012.tlg001.allen:6.54#ἀντίος ἦλθε θέων , καὶ ὁμοκλήσας ἔπος ηὔδα ·
urn:cts:greekLit:tlg0012.tlg001.allen:6.55#ὦ πέπον ὦ Μενέλαε , τί ἢ δὲ σὺ κήδεαι οὕτως
urn:cts:greekLit:tlg0012.tlg001.allen:6.56#ἀνδρῶν ; ἦ σοὶ ἄριστα πεποίηται κατὰ οἶκον
urn:cts:greekLit:tlg0012.tlg001.allen:6.57#πρὸς Τρώων ; τῶν μή τις ὑπεκφύγοι αἰπὺν ὄλεθρον
urn:cts:greekLit:tlg0012.tlg001.allen:6.58#χεῖράς θʼ ἡμετέρας , μηδʼ ὅν τινα γαστέρι μήτηρ
urn:cts:greekLit:tlg0012.tlg001.allen:6.59#κοῦρον ἐόντα φέροι , μηδʼ ὃς φύγοι , ἀλλʼ ἅμα πάντες
urn:cts:greekLit:tlg0012.tlg001.allen:6.60#Ἰλίου ἐξαπολοίατʼ ἀκήδεστοι καὶ ἄφαντοι .
urn:cts:greekLit:tlg0012.tlg001.allen:6.61#ὣς εἰπὼν ἔτρεψεν ἀδελφειοῦ φρένας ἥρως
urn:cts:greekLit:tlg0012.tlg001.allen:6.62#αἴσιμα παρειπών · ὃ δʼ ἀπὸ ἕθεν ὤσατο χειρὶ
urn:cts:greekLit:tlg0012.tlg001.allen:6.63#ἥρωʼ Ἄδρηστον · τὸν δὲ κρείων Ἀγαμέμνων
urn:cts:greekLit:tlg0012.tlg001.allen:6.64#οὖτα κατὰ λαπάρην · ὃ δʼ ἀνετράπετʼ , Ἀτρεΐδης δὲ
urn:cts:greekLit:tlg0012.tlg001.allen:6.65#λὰξ ἐν στήθεσι βὰς ἐξέσπασε μείλινον ἔγχος .
urn:cts:greekLit:tlg0012.tlg001.allen:6.66#Νέστωρ δʼ Ἀργείοισιν ἐκέκλετο μακρὸν ἀΰσας ·
urn:cts:greekLit:tlg0012.tlg001.allen:6.67#ὦ φίλοι ἥρωες Δαναοὶ θεράποντες Ἄρηος
urn:cts:greekLit:tlg0012.tlg001.allen:6.68#μή τις νῦν ἐνάρων ἐπιβαλλόμενος μετόπισθε
urn:cts:greekLit:tlg0012.tlg001.allen:6.69#μιμνέτω ὥς κε πλεῖστα φέρων ἐπὶ νῆας ἵκηται ,
urn:cts:greekLit:tlg0012.tlg001.allen:6.70#ἀλλʼ ἄνδρας κτείνωμεν · ἔπειτα δὲ καὶ τὰ ἕκηλοι
urn:cts:greekLit:tlg0012.tlg001.allen:6.71#νεκροὺς ἂμ πεδίον συλήσετε τεθνηῶτας .
urn:cts:greekLit:tlg0012.tlg001.allen:6.72#ὣς εἰπὼν ὄτρυνε μένος καὶ θυμὸν ἑκάστου .
urn:cts:greekLit:tlg0012.tlg001.allen:6.73#ἔνθά κεν αὖτε Τρῶες ἀρηϊφίλων ὑπʼ Ἀχαιῶν
urn:cts:greekLit:tlg0012.tlg001.allen:6.74#Ἴλιον εἰσανέβησαν ἀναλκείῃσι δαμέντες ,
urn:cts:greekLit:tlg0012.tlg001.allen:6.75#εἰ μὴ ἄρʼ Αἰνείᾳ τε καὶ Ἕκτορι εἶπε παραστὰς
urn:cts:greekLit:tlg0012.tlg001.allen:6.76#Πριαμίδης Ἕλενος οἰωνοπόλων ὄχʼ ἄριστος ·
urn:cts:greekLit:tlg0012.tlg001.allen:6.77#Αἰνεία τε καὶ Ἕκτορ , ἐπεὶ πόνος ὔμμι μάλιστα
urn:cts:greekLit:tlg0012.tlg001.allen:6.78#Τρώων καὶ Λυκίων ἐγκέκλιται , οὕνεκʼ ἄριστοι
urn:cts:greekLit:tlg0012.tlg001.allen:6.79#πᾶσαν ἐπʼ ἰθύν ἐστε μάχεσθαί τε φρονέειν τε ,
urn:cts:greekLit:tlg0012.tlg001.allen:6.80#στῆτʼ αὐτοῦ , καὶ λαὸν ἐρυκάκετε πρὸ πυλάων
urn:cts:greekLit:tlg0012.tlg001.allen:6.81#πάντῃ ἐποιχόμενοι πρὶν αὖτʼ ἐν χερσὶ γυναικῶν
urn:cts:greekLit:tlg0012.tlg001.allen:6.82#φεύγοντας πεσέειν , δηΐοισι δὲ χάρμα γενέσθαι .
urn:cts:greekLit:tlg0012.tlg001.allen:6.83#αὐτὰρ ἐπεί κε φάλαγγας ἐποτρύνητον ἁπάσας ,
urn:cts:greekLit:tlg0012.tlg001.allen:6.84#ἡμεῖς μὲν Δαναοῖσι μαχησόμεθʼ αὖθι μένοντες ,
urn:cts:greekLit:tlg0012.tlg001.allen:6.85#καὶ μάλα τειρόμενοί περ · ἀναγκαίη γὰρ ἐπείγει ·
urn:cts:greekLit:tlg0012.tlg001.allen:6.86#Ἕκτορ ἀτὰρ σὺ πόλιν δὲ μετέρχεο , εἰπὲ δʼ ἔπειτα
urn:cts:greekLit:tlg0012.tlg001.allen:6.87#μητέρι σῇ καὶ ἐμῇ · ἣ δὲ ξυνάγουσα γεραιὰς
urn:cts:greekLit:tlg0012.tlg001.allen:6.88#νηὸν Ἀθηναίης γλαυκώπιδος ἐν πόλει ἄκρῃ
urn:cts:greekLit:tlg0012.tlg001.allen:6.89#οἴξασα κληῗδι θύρας ἱεροῖο δόμοιο
urn:cts:greekLit:tlg0012.tlg001.allen:6.90#πέπλον , ὅς οἱ δοκέει χαριέστατος ἠδὲ μέγιστος
urn:cts:greekLit:tlg0012.tlg001.allen:6.91#εἶναι ἐνὶ μεγάρῳ καί οἱ πολὺ φίλτατος αὐτῇ ,
urn:cts:greekLit:tlg0012.tlg001.allen:6.92#θεῖναι Ἀθηναίης ἐπὶ γούνασιν ἠϋκόμοιο ,
urn:cts:greekLit:tlg0012.tlg001.allen:6.93#καί οἱ ὑποσχέσθαι δυοκαίδεκα βοῦς ἐνὶ νηῷ
urn:cts:greekLit:tlg0012.tlg001.allen:6.94#ἤνις ἠκέστας ἱερευσέμεν , αἴ κʼ ἐλεήσῃ
urn:cts:greekLit:tlg0012.tlg001.allen:6.95#ἄστύ τε καὶ Τρώων ἀλόχους καὶ νήπια τέκνα ,
urn:cts:greekLit:tlg0012.tlg001.allen:6.96#ὥς κεν Τυδέος υἱὸν ἀπόσχῃ Ἰλίου ἱρῆς
urn:cts:greekLit:tlg0012.tlg001.allen:6.97#ἄγριον αἰχμητὴν κρατερὸν μήστωρα φόβοιο ,
urn:cts:greekLit:tlg0012.tlg001.allen:6.98#ὃν δὴ ἐγὼ κάρτιστον Ἀχαιῶν φημι γενέσθαι .
urn:cts:greekLit:tlg0012.tlg001.allen:6.99#οὐδʼ Ἀχιλῆά ποθʼ ὧδέ γʼ ἐδείδιμεν ὄρχαμον ἀνδρῶν ,
urn:cts:greekLit:tlg0012.tlg001.allen:6.100#ὅν πέρ φασι θεᾶς ἐξέμμεναι · ἀλλʼ ὅδε λίην
urn:cts:greekLit:tlg0012.tlg001.allen:6.101#μαίνεται , οὐδέ τίς οἱ δύναται μένος ἰσοφαρίζειν .
urn:cts:greekLit:tlg0012.tlg001.allen:6.102#ὣς ἔφαθʼ , Ἕκτωρ δʼ οὔ τι κασιγνήτῳ ἀπίθησεν .
urn:cts:greekLit:tlg0012.tlg001.allen:6.103#αὐτίκα δʼ ἐξ ὀχέων σὺν τεύχεσιν ἆλτο χαμᾶζε ,
urn:cts:greekLit:tlg0012.tlg001.allen:6.104#πάλλων δʼ ὀξέα δοῦρα κατὰ στρατὸν ᾤχετο πάντῃ
urn:cts:greekLit:tlg0012.tlg001.allen:6.105#ὀτρύνων μαχέσασθαι , ἔγειρε δὲ φύλοπιν αἰνήν .
urn:cts:greekLit:tlg0012.tlg001.allen:6.106#οἳ δʼ ἐλελίχθησαν καὶ ἐναντίοι ἔσταν Ἀχαιῶν ·
urn:cts:greekLit:tlg0012.tlg001.allen:6.107#Ἀργεῖοι δʼ ὑπεχώρησαν , λῆξαν δὲ φόνοιο ,
urn:cts:greekLit:tlg0012.tlg001.allen:6.108#φὰν δέ τινʼ ἀθανάτων ἐξ οὐρανοῦ ἀστερόεντος
urn:cts:greekLit:tlg0012.tlg001.allen:6.109#Τρωσὶν ἀλεξήσοντα κατελθέμεν , ὡς ἐλέλιχθεν .
urn:cts:greekLit:tlg0012.tlg001.allen:6.110#Ἕκτωρ δὲ Τρώεσσιν ἐκέκλετο μακρὸν ἀΰσας ·
urn:cts:greekLit:tlg0012.tlg001.allen:6.111#Τρῶες ὑπέρθυμοι τηλεκλειτοί τʼ ἐπίκουροι
urn:cts:greekLit:tlg0012.tlg001.allen:6.112#ἀνέρες ἔστε φίλοι , μνήσασθε δὲ θούριδος ἀλκῆς ,
urn:cts:greekLit:tlg0012.tlg001.allen:6.113#ὄφρʼ ἂν ἐγὼ βείω προτὶ Ἴλιον , ἠδὲ γέρουσιν
urn:cts:greekLit:tlg0012.tlg001.allen:6.114#εἴπω βουλευτῇσι καὶ ἡμετέρῃς ἀλόχοισι
urn:cts:greekLit:tlg0012.tlg001.allen:6.115#δαίμοσιν ἀρήσασθαι , ὑποσχέσθαι δʼ ἑκατόμβας .
urn:cts:greekLit:tlg0012.tlg001.allen:6.116#ὣς ἄρα φωνήσας ἀπέβη κορυθαίολος Ἕκτωρ ·
urn:cts:greekLit:tlg0012.tlg001.allen:6.117#ἀμφὶ δέ μιν σφυρὰ τύπτε καὶ αὐχένα δέρμα κελαινὸν
urn:cts:greekLit:tlg0012.tlg001.allen:6.118#ἄντυξ ἣ πυμάτη θέεν ἀσπίδος ὀμφαλοέσσης .
urn:cts:greekLit:tlg0012.tlg001.allen:6.119#Γλαῦκος δʼ Ἱππολόχοιο πάϊς καὶ Τυδέος υἱὸς
urn:cts:greekLit:tlg0012.tlg001.allen:6.120#ἐς μέσον ἀμφοτέρων συνίτην μεμαῶτε μάχεσθαι .
urn:cts:greekLit:tlg0012.tlg001.allen:6.121#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντε ,
urn:cts:greekLit:tlg0012.tlg001.allen:6.122#τὸν πρότερος προσέειπε βοὴν ἀγαθὸς Διομήδης ·
urn:cts:greekLit:tlg0012.tlg001.allen:6.123#τίς δὲ σύ ἐσσι φέριστε καταθνητῶν ἀνθρώπων ;
urn:cts:greekLit:tlg0012.tlg001.allen:6.124#οὐ μὲν γάρ ποτʼ ὄπωπα μάχῃ ἔνι κυδιανείρῃ
urn:cts:greekLit:tlg0012.tlg001.allen:6.125#τὸ πρίν · ἀτὰρ μὲν νῦν γε πολὺ προβέβηκας ἁπάντων
urn:cts:greekLit:tlg0012.tlg001.allen:6.126#σῷ θάρσει , ὅ τʼ ἐμὸν δολιχόσκιον ἔγχος ἔμεινας ·
urn:cts:greekLit:tlg0012.tlg001.allen:6.127#δυστήνων δέ τε παῖδες ἐμῷ μένει ἀντιόωσιν .
urn:cts:greekLit:tlg0012.tlg001.allen:6.128#εἰ δέ τις ἀθανάτων γε κατʼ οὐρανοῦ εἰλήλουθας ,
urn:cts:greekLit:tlg0012.tlg001.allen:6.129#οὐκ ἂν ἔγωγε θεοῖσιν ἐπουρανίοισι μαχοίμην .
urn:cts:greekLit:tlg0012.tlg001.allen:6.130#οὐδὲ γὰρ οὐδὲ Δρύαντος υἱὸς κρατερὸς Λυκόοργος
urn:cts:greekLit:tlg0012.tlg001.allen:6.131#δὴν ἦν , ὅς ῥα θεοῖσιν ἐπουρανίοισιν ἔριζεν ·
urn:cts:greekLit:tlg0012.tlg001.allen:6.132#ὅς ποτε μαινομένοιο Διωνύσοιο τιθήνας
urn:cts:greekLit:tlg0012.tlg001.allen:6.133#σεῦε κατʼ ἠγάθεον Νυσήϊον · αἳ δʼ ἅμα πᾶσαι
urn:cts:greekLit:tlg0012.tlg001.allen:6.134#θύσθλα χαμαὶ κατέχευαν ὑπʼ ἀνδροφόνοιο Λυκούργου
urn:cts:greekLit:tlg0012.tlg001.allen:6.135#θεινόμεναι βουπλῆγι · Διώνυσος δὲ φοβηθεὶς
urn:cts:greekLit:tlg0012.tlg001.allen:6.136#δύσεθʼ ἁλὸς κατὰ κῦμα , Θέτις δʼ ὑπεδέξατο κόλπῳ
urn:cts:greekLit:tlg0012.tlg001.allen:6.137#δειδιότα · κρατερὸς γὰρ ἔχε τρόμος ἀνδρὸς ὁμοκλῇ .
urn:cts:greekLit:tlg0012.tlg001.allen:6.138#τῷ μὲν ἔπειτʼ ὀδύσαντο θεοὶ ῥεῖα ζώοντες ,
urn:cts:greekLit:tlg0012.tlg001.allen:6.139#καί μιν τυφλὸν ἔθηκε Κρόνου πάϊς · οὐδʼ ἄρʼ ἔτι δὴν
urn:cts:greekLit:tlg0012.tlg001.allen:6.140#ἦν , ἐπεὶ ἀθανάτοισιν ἀπήχθετο πᾶσι θεοῖσιν ·
urn:cts:greekLit:tlg0012.tlg001.allen:6.141#οὐδʼ ἂν ἐγὼ μακάρεσσι θεοῖς ἐθέλοιμι μάχεσθαι .
urn:cts:greekLit:tlg0012.tlg001.allen:6.142#εἰ δέ τίς ἐσσι βροτῶν οἳ ἀρούρης καρπὸν ἔδουσιν ,
urn:cts:greekLit:tlg0012.tlg001.allen:6.143#ἆσσον ἴθʼ ὥς κεν θᾶσσον ὀλέθρου πείραθʼ ἵκηαι .
urn:cts:greekLit:tlg0012.tlg001.allen:6.144#τὸν δʼ αὖθʼ Ἱππολόχοιο προσηύδα φαίδιμος υἱός ·
urn:cts:greekLit:tlg0012.tlg001.allen:6.145#Τυδεΐδη μεγάθυμε τί ἢ γενεὴν ἐρεείνεις ;
urn:cts:greekLit:tlg0012.tlg001.allen:6.146#οἵη περ φύλλων γενεὴ τοίη δὲ καὶ ἀνδρῶν .
urn:cts:greekLit:tlg0012.tlg001.allen:6.147#φύλλα τὰ μέν τʼ ἄνεμος χαμάδις χέει , ἄλλα δέ θʼ ὕλη
urn:cts:greekLit:tlg0012.tlg001.allen:6.148#τηλεθόωσα φύει , ἔαρος δʼ ἐπιγίγνεται ὥρη ·
urn:cts:greekLit:tlg0012.tlg001.allen:6.149#ὣς ἀνδρῶν γενεὴ ἣ μὲν φύει ἣ δʼ ἀπολήγει .
urn:cts:greekLit:tlg0012.tlg001.allen:6.150#εἰ δʼ ἐθέλεις καὶ ταῦτα δαήμεναι ὄφρʼ ἐῢ εἰδῇς
urn:cts:greekLit:tlg0012.tlg001.allen:6.151#ἡμετέρην γενεήν , πολλοὶ δέ μιν ἄνδρες ἴσασιν ·
urn:cts:greekLit:tlg0012.tlg001.allen:6.152#ἔστι πόλις Ἐφύρη μυχῷ Ἄργεος ἱπποβότοιο ,
urn:cts:greekLit:tlg0012.tlg001.allen:6.153#ἔνθα δὲ Σίσυφος ἔσκεν , ὃ κέρδιστος γένετʼ ἀνδρῶν ,
urn:cts:greekLit:tlg0012.tlg001.allen:6.154#Σίσυφος Αἰολίδης · ὃ δʼ ἄρα Γλαῦκον τέκεθʼ υἱόν ,
urn:cts:greekLit:tlg0012.tlg001.allen:6.155#αὐτὰρ Γλαῦκος τίκτεν ἀμύμονα Βελλεροφόντην ·
urn:cts:greekLit:tlg0012.tlg001.allen:6.156#τῷ δὲ θεοὶ κάλλός τε καὶ ἠνορέην ἐρατεινὴν
urn:cts:greekLit:tlg0012.tlg001.allen:6.157#ὤπασαν · αὐτάρ οἱ Προῖτος κακὰ μήσατο θυμῷ ,
urn:cts:greekLit:tlg0012.tlg001.allen:6.158#ὅς ῥʼ ἐκ δήμου ἔλασσεν , ἐπεὶ πολὺ φέρτερος ἦεν ,
urn:cts:greekLit:tlg0012.tlg001.allen:6.159#Ἀργείων · Ζεὺς γάρ οἱ ὑπὸ σκήπτρῳ ἐδάμασσε .
urn:cts:greekLit:tlg0012.tlg001.allen:6.160#τῷ δὲ γυνὴ Προίτου ἐπεμήνατο δῖʼ Ἄντεια
urn:cts:greekLit:tlg0012.tlg001.allen:6.161#κρυπταδίῃ φιλότητι μιγήμεναι · ἀλλὰ τὸν οὔ τι
urn:cts:greekLit:tlg0012.tlg001.allen:6.162#πεῖθʼ ἀγαθὰ φρονέοντα δαΐφρονα Βελλεροφόντην .
urn:cts:greekLit:tlg0012.tlg001.allen:6.163#ἣ δὲ ψευσαμένη Προῖτον βασιλῆα προσηύδα ·
urn:cts:greekLit:tlg0012.tlg001.allen:6.164#τεθναίης ὦ Προῖτʼ , ἢ κάκτανε Βελλεροφόντην ,
urn:cts:greekLit:tlg0012.tlg001.allen:6.165#ὅς μʼ ἔθελεν φιλότητι μιγήμεναι οὐκ ἐθελούσῃ .
urn:cts:greekLit:tlg0012.tlg001.allen:6.166#ὣς φάτο , τὸν δὲ ἄνακτα χόλος λάβεν οἷον ἄκουσε ·
urn:cts:greekLit:tlg0012.tlg001.allen:6.167#κτεῖναι μέν ῥʼ ἀλέεινε , σεβάσσατο γὰρ τό γε θυμῷ ,
urn:cts:greekLit:tlg0012.tlg001.allen:6.168#πέμπε δέ μιν Λυκίην δέ , πόρεν δʼ ὅ γε σήματα λυγρὰ
urn:cts:greekLit:tlg0012.tlg001.allen:6.169#γράψας ἐν πίνακι πτυκτῷ θυμοφθόρα πολλά ,
urn:cts:greekLit:tlg0012.tlg001.allen:6.170#δεῖξαι δʼ ἠνώγειν ᾧ πενθερῷ ὄφρʼ ἀπόλοιτο .
urn:cts:greekLit:tlg0012.tlg001.allen:6.171#αὐτὰρ ὁ βῆ Λυκίην δὲ θεῶν ὑπʼ ἀμύμονι πομπῇ .
urn:cts:greekLit:tlg0012.tlg001.allen:6.172#ἀλλʼ ὅτε δὴ Λυκίην ἷξε Ξάνθόν τε ῥέοντα ,
urn:cts:greekLit:tlg0012.tlg001.allen:6.173#προφρονέως μιν τῖεν ἄναξ Λυκίης εὐρείης ·
urn:cts:greekLit:tlg0012.tlg001.allen:6.174#ἐννῆμαρ ξείνισσε καὶ ἐννέα βοῦς ἱέρευσεν .
urn:cts:greekLit:tlg0012.tlg001.allen:6.175#ἀλλʼ ὅτε δὴ δεκάτη ἐφάνη ῥοδοδάκτυλος Ἠὼς
urn:cts:greekLit:tlg0012.tlg001.allen:6.176#καὶ τότε μιν ἐρέεινε καὶ ᾔτεε σῆμα ἰδέσθαι
urn:cts:greekLit:tlg0012.tlg001.allen:6.177#ὅττί ῥά οἱ γαμβροῖο πάρα Προίτοιο φέροιτο .
urn:cts:greekLit:tlg0012.tlg001.allen:6.178#αὐτὰρ ἐπεὶ δὴ σῆμα κακὸν παρεδέξατο γαμβροῦ ,
urn:cts:greekLit:tlg0012.tlg001.allen:6.179#πρῶτον μέν ῥα Χίμαιραν ἀμαιμακέτην ἐκέλευσε
urn:cts:greekLit:tlg0012.tlg001.allen:6.180#πεφνέμεν · ἣ δʼ ἄρʼ ἔην θεῖον γένος οὐδʼ ἀνθρώπων ,
urn:cts:greekLit:tlg0012.tlg001.allen:6.181#πρόσθε λέων , ὄπιθεν δὲ δράκων , μέσση δὲ χίμαιρα ,
urn:cts:greekLit:tlg0012.tlg001.allen:6.182#δεινὸν ἀποπνείουσα πυρὸς μένος αἰθομένοιο ,
urn:cts:greekLit:tlg0012.tlg001.allen:6.183#καὶ τὴν μὲν κατέπεφνε θεῶν τεράεσσι πιθήσας .
urn:cts:greekLit:tlg0012.tlg001.allen:6.184#δεύτερον αὖ Σολύμοισι μαχέσσατο κυδαλίμοισι ·
urn:cts:greekLit:tlg0012.tlg001.allen:6.185#καρτίστην δὴ τήν γε μάχην φάτο δύμεναι ἀνδρῶν .
urn:cts:greekLit:tlg0012.tlg001.allen:6.186#τὸ τρίτον αὖ κατέπεφνεν Ἀμαζόνας ἀντιανείρας .
urn:cts:greekLit:tlg0012.tlg001.allen:6.187#τῷ δʼ ἄρʼ ἀνερχομένῳ πυκινὸν δόλον ἄλλον ὕφαινε ·
urn:cts:greekLit:tlg0012.tlg001.allen:6.188#κρίνας ἐκ Λυκίης εὐρείης φῶτας ἀρίστους
urn:cts:greekLit:tlg0012.tlg001.allen:6.189#εἷσε λόχον · τοὶ δʼ οὔ τι πάλιν οἶκον δὲ νέοντο ·
urn:cts:greekLit:tlg0012.tlg001.allen:6.190#πάντας γὰρ κατέπεφνεν ἀμύμων Βελλεροφόντης .
urn:cts:greekLit:tlg0012.tlg001.allen:6.191#ἀλλʼ ὅτε δὴ γίγνωσκε θεοῦ γόνον ἠῢν ἐόντα
urn:cts:greekLit:tlg0012.tlg001.allen:6.192#αὐτοῦ μιν κατέρυκε , δίδου δʼ ὅ γε θυγατέρα ἥν ,
urn:cts:greekLit:tlg0012.tlg001.allen:6.193#δῶκε δέ οἱ τιμῆς βασιληΐδος ἥμισυ πάσης ·
urn:cts:greekLit:tlg0012.tlg001.allen:6.194#καὶ μέν οἱ Λύκιοι τέμενος τάμον ἔξοχον ἄλλων
urn:cts:greekLit:tlg0012.tlg001.allen:6.195#καλὸν φυταλιῆς καὶ ἀρούρης , ὄφρα νέμοιτο .
urn:cts:greekLit:tlg0012.tlg001.allen:6.196#ἣ δʼ ἔτεκε τρία τέκνα δαΐφρονι Βελλεροφόντῃ
urn:cts:greekLit:tlg0012.tlg001.allen:6.197#Ἴσανδρόν τε καὶ Ἱππόλοχον καὶ Λαοδάμειαν .
urn:cts:greekLit:tlg0012.tlg001.allen:6.198#Λαοδαμείῃ μὲν παρελέξατο μητίετα Ζεύς ,
urn:cts:greekLit:tlg0012.tlg001.allen:6.199#ἣ δʼ ἔτεκʼ ἀντίθεον Σαρπηδόνα χαλκοκορυστήν .
urn:cts:greekLit:tlg0012.tlg001.allen:6.200#ἀλλʼ ὅτε δὴ καὶ κεῖνος ἀπήχθετο πᾶσι θεοῖσιν ,
urn:cts:greekLit:tlg0012.tlg001.allen:6.201#ἤτοι ὃ κὰπ πεδίον τὸ Ἀλήϊον οἶος ἀλᾶτο
urn:cts:greekLit:tlg0012.tlg001.allen:6.202#ὃν θυμὸν κατέδων , πάτον ἀνθρώπων ἀλεείνων ·
urn:cts:greekLit:tlg0012.tlg001.allen:6.203#Ἴσανδρον δέ οἱ υἱὸν Ἄρης ἆτος πολέμοιο
urn:cts:greekLit:tlg0012.tlg001.allen:6.204#μαρνάμενον Σολύμοισι κατέκτανε κυδαλίμοισι ·
urn:cts:greekLit:tlg0012.tlg001.allen:6.205#τὴν δὲ χολωσαμένη χρυσήνιος Ἄρτεμις ἔκτα .
urn:cts:greekLit:tlg0012.tlg001.allen:6.206#Ἱππόλοχος δέ μʼ ἔτικτε , καὶ ἐκ τοῦ φημι γενέσθαι ·
urn:cts:greekLit:tlg0012.tlg001.allen:6.207#πέμπε δέ μʼ ἐς Τροίην , καί μοι μάλα πόλλʼ ἐπέτελλεν
urn:cts:greekLit:tlg0012.tlg001.allen:6.208#αἰὲν ἀριστεύειν καὶ ὑπείροχον ἔμμεναι ἄλλων ,
urn:cts:greekLit:tlg0012.tlg001.allen:6.209#μηδὲ γένος πατέρων αἰσχυνέμεν , οἳ μέγʼ ἄριστοι
urn:cts:greekLit:tlg0012.tlg001.allen:6.210#ἔν τʼ Ἐφύρῃ ἐγένοντο καὶ ἐν Λυκίῃ εὐρείῃ .
urn:cts:greekLit:tlg0012.tlg001.allen:6.211#ταύτης τοι γενεῆς τε καὶ αἵματος εὔχομαι εἶναι .
urn:cts:greekLit:tlg0012.tlg001.allen:6.212#ὣς φάτο , γήθησεν δὲ βοὴν ἀγαθὸς Διομήδης ·
urn:cts:greekLit:tlg0012.tlg001.allen:6.213#ἔγχος μὲν κατέπηξεν ἐπὶ χθονὶ πουλυβοτείρῃ ,
urn:cts:greekLit:tlg0012.tlg001.allen:6.214#αὐτὰρ ὃ μειλιχίοισι προσηύδα ποιμένα λαῶν ·
urn:cts:greekLit:tlg0012.tlg001.allen:6.215#ἦ ῥά νύ μοι ξεῖνος πατρώϊός ἐσσι παλαιός ·
urn:cts:greekLit:tlg0012.tlg001.allen:6.216#Οἰνεὺς γάρ ποτε δῖος ἀμύμονα Βελλεροφόντην
urn:cts:greekLit:tlg0012.tlg001.allen:6.217#ξείνισʼ ἐνὶ μεγάροισιν ἐείκοσιν ἤματʼ ἐρύξας ·
urn:cts:greekLit:tlg0012.tlg001.allen:6.218#οἳ δὲ καὶ ἀλλήλοισι πόρον ξεινήϊα καλά ·
urn:cts:greekLit:tlg0012.tlg001.allen:6.219#Οἰνεὺς μὲν ζωστῆρα δίδου φοίνικι φαεινόν ,
urn:cts:greekLit:tlg0012.tlg001.allen:6.220#Βελλεροφόντης δὲ χρύσεον δέπας ἀμφικύπελλον
urn:cts:greekLit:tlg0012.tlg001.allen:6.221#καί μιν ἐγὼ κατέλειπον ἰὼν ἐν δώμασʼ ἐμοῖσι .
urn:cts:greekLit:tlg0012.tlg001.allen:6.222#Τυδέα δʼ οὐ μέμνημαι , ἐπεί μʼ ἔτι τυτθὸν ἐόντα
urn:cts:greekLit:tlg0012.tlg001.allen:6.223#κάλλιφʼ , ὅτʼ ἐν Θήβῃσιν ἀπώλετο λαὸς Ἀχαιῶν .
urn:cts:greekLit:tlg0012.tlg001.allen:6.224#τὼ νῦν σοὶ μὲν ἐγὼ ξεῖνος φίλος Ἄργεϊ μέσσῳ
urn:cts:greekLit:tlg0012.tlg001.allen:6.225#εἰμί , σὺ δʼ ἐν Λυκίῃ ὅτε κεν τῶν δῆμον ἵκωμαι .
urn:cts:greekLit:tlg0012.tlg001.allen:6.226#ἔγχεα δʼ ἀλλήλων ἀλεώμεθα καὶ διʼ ὁμίλου ·
urn:cts:greekLit:tlg0012.tlg001.allen:6.227#πολλοὶ μὲν γὰρ ἐμοὶ Τρῶες κλειτοί τʼ ἐπίκουροι
urn:cts:greekLit:tlg0012.tlg001.allen:6.228#κτείνειν ὅν κε θεός γε πόρῃ καὶ ποσσὶ κιχείω ,
urn:cts:greekLit:tlg0012.tlg001.allen:6.229#πολλοὶ δʼ αὖ σοὶ Ἀχαιοὶ ἐναιρέμεν ὅν κε δύνηαι .
urn:cts:greekLit:tlg0012.tlg001.allen:6.230#τεύχεα δʼ ἀλλήλοις ἐπαμείψομεν , ὄφρα καὶ οἵδε
urn:cts:greekLit:tlg0012.tlg001.allen:6.231#γνῶσιν ὅτι ξεῖνοι πατρώϊοι εὐχόμεθʼ εἶναι .
urn:cts:greekLit:tlg0012.tlg001.allen:6.232#ὣς ἄρα φωνήσαντε καθʼ ἵππων ἀΐξαντε
urn:cts:greekLit:tlg0012.tlg001.allen:6.233#χεῖράς τʼ ἀλλήλων λαβέτην καὶ πιστώσαντο ·
urn:cts:greekLit:tlg0012.tlg001.allen:6.234#ἔνθʼ αὖτε Γλαύκῳ Κρονίδης φρένας ἐξέλετο Ζεύς ,
urn:cts:greekLit:tlg0012.tlg001.allen:6.235#ὃς πρὸς Τυδεΐδην Διομήδεα τεύχεʼ ἄμειβε
urn:cts:greekLit:tlg0012.tlg001.allen:6.236#χρύσεα χαλκείων , ἑκατόμβοιʼ ἐννεαβοίων .
urn:cts:greekLit:tlg0012.tlg001.allen:6.237#Ἕκτωρ δʼ ὡς Σκαιάς τε πύλας καὶ φηγὸν ἵκανεν ,
urn:cts:greekLit:tlg0012.tlg001.allen:6.238#ἀμφʼ ἄρα μιν Τρώων ἄλοχοι θέον ἠδὲ θύγατρες
urn:cts:greekLit:tlg0012.tlg001.allen:6.239#εἰρόμεναι παῖδάς τε κασιγνήτους τε ἔτας τε
urn:cts:greekLit:tlg0012.tlg001.allen:6.240#καὶ πόσιας · ὃ δʼ ἔπειτα θεοῖς εὔχεσθαι ἀνώγει
urn:cts:greekLit:tlg0012.tlg001.allen:6.241#πάσας ἑξείης · πολλῇσι δὲ κήδεʼ ἐφῆπτο .
urn:cts:greekLit:tlg0012.tlg001.allen:6.242#ἀλλʼ ὅτε δὴ Πριάμοιο δόμον περικαλλέʼ ἵκανε
urn:cts:greekLit:tlg0012.tlg001.allen:6.243#ξεστῇς αἰθούσῃσι τετυγμένον · αὐτὰρ ἐν αὐτῷ
urn:cts:greekLit:tlg0012.tlg001.allen:6.244#πεντήκοντʼ ἔνεσαν θάλαμοι ξεστοῖο λίθοιο
urn:cts:greekLit:tlg0012.tlg001.allen:6.245#πλησίον ἀλλήλων δεδμημένοι , ἔνθα δὲ παῖδες
urn:cts:greekLit:tlg0012.tlg001.allen:6.246#κοιμῶντο Πριάμοιο παρὰ μνηστῇς ἀλόχοισι ,
urn:cts:greekLit:tlg0012.tlg001.allen:6.247#κουράων δʼ ἑτέρωθεν ἐναντίοι ἔνδοθεν αὐλῆς
urn:cts:greekLit:tlg0012.tlg001.allen:6.248#δώδεκʼ ἔσαν τέγεοι θάλαμοι ξεστοῖο λίθοιο
urn:cts:greekLit:tlg0012.tlg001.allen:6.249#πλησίον ἀλλήλων δεδμημένοι , ἔνθα δὲ γαμβροὶ
urn:cts:greekLit:tlg0012.tlg001.allen:6.250#κοιμῶντο Πριάμοιο παρʼ αἰδοίῃς ἀλόχοισιν ·
urn:cts:greekLit:tlg0012.tlg001.allen:6.251#ἔνθά οἱ ἠπιόδωρος ἐναντίη ἤλυθε μήτηρ
urn:cts:greekLit:tlg0012.tlg001.allen:6.252#Λαοδίκην ἐσάγουσα θυγατρῶν εἶδος ἀρίστην ·
urn:cts:greekLit:tlg0012.tlg001.allen:6.253#ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:6.254#τέκνον τίπτε λιπὼν πόλεμον θρασὺν εἰλήλουθας ;
urn:cts:greekLit:tlg0012.tlg001.allen:6.255#ἦ μάλα δὴ τείρουσι δυσώνυμοι υἷες Ἀχαιῶν
urn:cts:greekLit:tlg0012.tlg001.allen:6.256#μαρνάμενοι περὶ ἄστυ · σὲ δʼ ἐνθάδε θυμὸς ἀνῆκεν
urn:cts:greekLit:tlg0012.tlg001.allen:6.257#ἐλθόντʼ ἐξ ἄκρης πόλιος Διὶ χεῖρας ἀνασχεῖν .
urn:cts:greekLit:tlg0012.tlg001.allen:6.258#ἀλλὰ μένʼ ὄφρά κέ τοι μελιηδέα οἶνον ἐνείκω ,
urn:cts:greekLit:tlg0012.tlg001.allen:6.259#ὡς σπείσῃς Διὶ πατρὶ καὶ ἄλλοις ἀθανάτοισι
urn:cts:greekLit:tlg0012.tlg001.allen:6.260#πρῶτον , ἔπειτα δὲ καὐτὸς ὀνήσεαι αἴ κε πίῃσθα .
urn:cts:greekLit:tlg0012.tlg001.allen:6.261#ἀνδρὶ δὲ κεκμηῶτι μένος μέγα οἶνος ἀέξει ,
urn:cts:greekLit:tlg0012.tlg001.allen:6.262#ὡς τύνη κέκμηκας ἀμύνων σοῖσιν ἔτῃσι .
urn:cts:greekLit:tlg0012.tlg001.allen:6.263#τὴν δʼ ἠμείβετʼ ἔπειτα μέγας κορυθαίολος Ἕκτωρ ·
urn:cts:greekLit:tlg0012.tlg001.allen:6.264#μή μοι οἶνον ἄειρε μελίφρονα πότνια μῆτερ ,
urn:cts:greekLit:tlg0012.tlg001.allen:6.265#μή μʼ ἀπογυιώσῃς μένεος , ἀλκῆς τε λάθωμαι ·
urn:cts:greekLit:tlg0012.tlg001.allen:6.266#χερσὶ δʼ ἀνίπτοισιν Διὶ λείβειν αἴθοπα οἶνον
urn:cts:greekLit:tlg0012.tlg001.allen:6.267#ἅζομαι · οὐδέ πῃ ἔστι κελαινεφέϊ Κρονίωνι
urn:cts:greekLit:tlg0012.tlg001.allen:6.268#αἵματι καὶ λύθρῳ πεπαλαγμένον εὐχετάασθαι .
urn:cts:greekLit:tlg0012.tlg001.allen:6.269#ἀλλὰ σὺ μὲν πρὸς νηὸν Ἀθηναίης ἀγελείης
urn:cts:greekLit:tlg0012.tlg001.allen:6.270#ἔρχεο σὺν θυέεσσιν ἀολλίσσασα γεραιάς ·
urn:cts:greekLit:tlg0012.tlg001.allen:6.271#πέπλον δʼ , ὅς τίς τοι χαριέστατος ἠδὲ μέγιστος
urn:cts:greekLit:tlg0012.tlg001.allen:6.272#ἔστιν ἐνὶ μεγάρῳ καί τοι πολὺ φίλτατος αὐτῇ ,
urn:cts:greekLit:tlg0012.tlg001.allen:6.273#τὸν θὲς Ἀθηναίης ἐπὶ γούνασιν ἠϋκόμοιο ,
urn:cts:greekLit:tlg0012.tlg001.allen:6.274#καί οἱ ὑποσχέσθαι δυοκαίδεκα βοῦς ἐνὶ νηῷ
urn:cts:greekLit:tlg0012.tlg001.allen:6.275#ἤνις ἠκέστας ἱερευσέμεν , αἴ κʼ ἐλεήσῃ
urn:cts:greekLit:tlg0012.tlg001.allen:6.276#ἄστύ τε καὶ Τρώων ἀλόχους καὶ νήπια τέκνα ,
urn:cts:greekLit:tlg0012.tlg001.allen:6.277#αἴ κεν Τυδέος υἱὸν ἀπόσχῃ Ἰλίου ἱρῆς
urn:cts:greekLit:tlg0012.tlg001.allen:6.278#ἄγριον αἰχμητὴν κρατερὸν μήστωρα φόβοιο .
urn:cts:greekLit:tlg0012.tlg001.allen:6.279#ἀλλὰ σὺ μὲν πρὸς νηὸν Ἀθηναίης ἀγελείης
urn:cts:greekLit:tlg0012.tlg001.allen:6.280#ἔρχευ , ἐγὼ δὲ Πάριν μετελεύσομαι ὄφρα καλέσσω
urn:cts:greekLit:tlg0012.tlg001.allen:6.281#αἴ κʼ ἐθέλῃσʼ εἰπόντος ἀκουέμεν · ὥς κέ οἱ αὖθι
urn:cts:greekLit:tlg0012.tlg001.allen:6.282#γαῖα χάνοι · μέγα γάρ μιν Ὀλύμπιος ἔτρεφε πῆμα
urn:cts:greekLit:tlg0012.tlg001.allen:6.283#Τρωσί τε καὶ Πριάμῳ μεγαλήτορι τοῖό τε παισίν .
urn:cts:greekLit:tlg0012.tlg001.allen:6.284#εἰ κεῖνόν γε ἴδοιμι κατελθόντʼ Ἄϊδος εἴσω
urn:cts:greekLit:tlg0012.tlg001.allen:6.285#φαίην κε φρένʼ ἀτέρπου ὀϊζύος ἐκλελαθέσθαι .
urn:cts:greekLit:tlg0012.tlg001.allen:6.286#ὣς ἔφαθʼ , ἣ δὲ μολοῦσα ποτὶ μέγαρʼ ἀμφιπόλοισι
urn:cts:greekLit:tlg0012.tlg001.allen:6.287#κέκλετο · ταὶ δʼ ἄρʼ ἀόλλισσαν κατὰ ἄστυ γεραιάς .
urn:cts:greekLit:tlg0012.tlg001.allen:6.288#αὐτὴ δʼ ἐς θάλαμον κατεβήσετο κηώεντα ,
urn:cts:greekLit:tlg0012.tlg001.allen:6.289#ἔνθʼ ἔσάν οἱ πέπλοι παμποίκιλα ἔργα γυναικῶν
urn:cts:greekLit:tlg0012.tlg001.allen:6.290#Σιδονίων , τὰς αὐτὸς Ἀλέξανδρος θεοειδὴς
urn:cts:greekLit:tlg0012.tlg001.allen:6.291#ἤγαγε Σιδονίηθεν ἐπιπλὼς εὐρέα πόντον ,
urn:cts:greekLit:tlg0012.tlg001.allen:6.292#τὴν ὁδὸν ἣν Ἑλένην περ ἀνήγαγεν εὐπατέρειαν ·
urn:cts:greekLit:tlg0012.tlg001.allen:6.293#τῶν ἕνʼ ἀειραμένη Ἑκάβη φέρε δῶρον Ἀθήνῃ ,
urn:cts:greekLit:tlg0012.tlg001.allen:6.294#ὃς κάλλιστος ἔην ποικίλμασιν ἠδὲ μέγιστος ,
urn:cts:greekLit:tlg0012.tlg001.allen:6.295#ἀστὴρ δʼ ὣς ἀπέλαμπεν · ἔκειτο δὲ νείατος ἄλλων .
urn:cts:greekLit:tlg0012.tlg001.allen:6.296#βῆ δʼ ἰέναι , πολλαὶ δὲ μετεσσεύοντο γεραιαί .
urn:cts:greekLit:tlg0012.tlg001.allen:6.297#αἳ δʼ ὅτε νηὸν ἵκανον Ἀθήνης ἐν πόλει ἄκρῃ ,
urn:cts:greekLit:tlg0012.tlg001.allen:6.298#τῇσι θύρας ὤϊξε Θεανὼ καλλιπάρῃος
urn:cts:greekLit:tlg0012.tlg001.allen:6.299#Κισσηῒς ἄλοχος Ἀντήνορος ἱπποδάμοιο ·
urn:cts:greekLit:tlg0012.tlg001.allen:6.300#τὴν γὰρ Τρῶες ἔθηκαν Ἀθηναίης ἱέρειαν .
urn:cts:greekLit:tlg0012.tlg001.allen:6.301#αἳ δʼ ὀλολυγῇ πᾶσαι Ἀθήνῃ χεῖρας ἀνέσχον ·
urn:cts:greekLit:tlg0012.tlg001.allen:6.302#ἣ δʼ ἄρα πέπλον ἑλοῦσα Θεανὼ καλλιπάρῃος
urn:cts:greekLit:tlg0012.tlg001.allen:6.303#θῆκεν Ἀθηναίης ἐπὶ γούνασιν ἠϋκόμοιο ,
urn:cts:greekLit:tlg0012.tlg001.allen:6.304#εὐχομένη δʼ ἠρᾶτο Διὸς κούρῃ μεγάλοιο ·
urn:cts:greekLit:tlg0012.tlg001.allen:6.305#πότνιʼ Ἀθηναίη ἐρυσίπτολι δῖα θεάων
urn:cts:greekLit:tlg0012.tlg001.allen:6.306#ἆξον δὴ ἔγχος Διομήδεος , ἠδὲ καὶ αὐτὸν
urn:cts:greekLit:tlg0012.tlg001.allen:6.307#πρηνέα δὸς πεσέειν Σκαιῶν προπάροιθε πυλάων ,
urn:cts:greekLit:tlg0012.tlg001.allen:6.308#ὄφρά τοι αὐτίκα νῦν δυοκαίδεκα βοῦς ἐνὶ νηῷ
urn:cts:greekLit:tlg0012.tlg001.allen:6.309#ἤνις ἠκέστας ἱερεύσομεν , αἴ κʼ ἐλεήσῃς
urn:cts:greekLit:tlg0012.tlg001.allen:6.310#ἄστύ τε καὶ Τρώων ἀλόχους καὶ νήπια τέκνα .
urn:cts:greekLit:tlg0012.tlg001.allen:6.311#ὣς ἔφατʼ εὐχομένη , ἀνένευε δὲ Παλλὰς Ἀθήνη .
urn:cts:greekLit:tlg0012.tlg001.allen:6.312#ὣς αἳ μέν ῥʼ εὔχοντο Διὸς κούρῃ μεγάλοιο ,
urn:cts:greekLit:tlg0012.tlg001.allen:6.313#Ἕκτωρ δὲ πρὸς δώματʼ Ἀλεξάνδροιο βεβήκει
urn:cts:greekLit:tlg0012.tlg001.allen:6.314#καλά , τά ῥʼ αὐτὸς ἔτευξε σὺν ἀνδράσιν οἳ τότʼ ἄριστοι
urn:cts:greekLit:tlg0012.tlg001.allen:6.315#ἦσαν ἐνὶ Τροίῃ ἐριβώλακι τέκτονες ἄνδρες ,
urn:cts:greekLit:tlg0012.tlg001.allen:6.316#οἵ οἱ ἐποίησαν θάλαμον καὶ δῶμα καὶ αὐλὴν
urn:cts:greekLit:tlg0012.tlg001.allen:6.317#ἐγγύθι τε Πριάμοιο καὶ Ἕκτορος ἐν πόλει ἄκρῃ .
urn:cts:greekLit:tlg0012.tlg001.allen:6.318#ἔνθʼ Ἕκτωρ εἰσῆλθε Διῒ φίλος , ἐν δʼ ἄρα χειρὶ
urn:cts:greekLit:tlg0012.tlg001.allen:6.319#ἔγχος ἔχʼ ἑνδεκάπηχυ · πάροιθε δὲ λάμπετο δουρὸς
urn:cts:greekLit:tlg0012.tlg001.allen:6.320#αἰχμὴ χαλκείη , περὶ δὲ χρύσεος θέε πόρκης .
urn:cts:greekLit:tlg0012.tlg001.allen:6.321#τὸν δʼ εὗρʼ ἐν θαλάμῳ περικαλλέα τεύχεʼ ἕποντα
urn:cts:greekLit:tlg0012.tlg001.allen:6.322#ἀσπίδα καὶ θώρηκα , καὶ ἀγκύλα τόξʼ ἁφόωντα ·
urn:cts:greekLit:tlg0012.tlg001.allen:6.323#Ἀργείη δʼ Ἑλένη μετʼ ἄρα δμῳῇσι γυναιξὶν
urn:cts:greekLit:tlg0012.tlg001.allen:6.324#ἧστο καὶ ἀμφιπόλοισι περικλυτὰ ἔργα κέλευε .
urn:cts:greekLit:tlg0012.tlg001.allen:6.325#τὸν δʼ Ἕκτωρ νείκεσσεν ἰδὼν αἰσχροῖς ἐπέεσσι ·
urn:cts:greekLit:tlg0012.tlg001.allen:6.326#δαιμόνιʼ οὐ μὲν καλὰ χόλον τόνδʼ ἔνθεο θυμῷ ,
urn:cts:greekLit:tlg0012.tlg001.allen:6.327#λαοὶ μὲν φθινύθουσι περὶ πτόλιν αἰπύ τε τεῖχος
urn:cts:greekLit:tlg0012.tlg001.allen:6.328#μαρνάμενοι · σέο δʼ εἵνεκʼ ἀϋτή τε πτόλεμός τε
urn:cts:greekLit:tlg0012.tlg001.allen:6.329#ἄστυ τόδʼ ἀμφιδέδηε · σὺ δʼ ἂν μαχέσαιο καὶ ἄλλῳ ,
urn:cts:greekLit:tlg0012.tlg001.allen:6.330#ὅν τινά που μεθιέντα ἴδοις στυγεροῦ πολέμοιο .
urn:cts:greekLit:tlg0012.tlg001.allen:6.331#ἀλλʼ ἄνα μὴ τάχα ἄστυ πυρὸς δηΐοιο θέρηται .
urn:cts:greekLit:tlg0012.tlg001.allen:6.332#τὸν δʼ αὖτε προσέειπεν Ἀλέξανδρος θεοειδής ·
urn:cts:greekLit:tlg0012.tlg001.allen:6.333#Ἕκτορ ἐπεί με κατʼ αἶσαν ἐνείκεσας οὐδʼ ὑπὲρ αἶσαν ,
urn:cts:greekLit:tlg0012.tlg001.allen:6.334#τοὔνεκά τοι ἐρέω · σὺ δὲ σύνθεο καί μευ ἄκουσον ·
urn:cts:greekLit:tlg0012.tlg001.allen:6.335#οὔ τοι ἐγὼ Τρώων τόσσον χόλῳ οὐδὲ νεμέσσι
urn:cts:greekLit:tlg0012.tlg001.allen:6.336#ἥμην ἐν θαλάμῳ , ἔθελον δʼ ἄχεϊ προτραπέσθαι .
urn:cts:greekLit:tlg0012.tlg001.allen:6.337#νῦν δέ με παρειποῦσʼ ἄλοχος μαλακοῖς ἐπέεσσιν
urn:cts:greekLit:tlg0012.tlg001.allen:6.338#ὅρμησʼ ἐς πόλεμον · δοκέει δέ μοι ὧδε καὶ αὐτῷ
urn:cts:greekLit:tlg0012.tlg001.allen:6.339#λώϊον ἔσσεσθαι · νίκη δʼ ἐπαμείβεται ἄνδρας .
urn:cts:greekLit:tlg0012.tlg001.allen:6.340#ἀλλʼ ἄγε νῦν ἐπίμεινον , Ἀρήϊα τεύχεα δύω ·
urn:cts:greekLit:tlg0012.tlg001.allen:6.341#ἢ ἴθʼ , ἐγὼ δὲ μέτειμι · κιχήσεσθαι δέ σʼ ὀΐω .
urn:cts:greekLit:tlg0012.tlg001.allen:6.342#ὣς φάτο , τὸν δʼ οὔ τι προσέφη κορυθαίολος Ἕκτωρ ·
urn:cts:greekLit:tlg0012.tlg001.allen:6.343#τὸν δʼ Ἑλένη μύθοισι προσηύδα μειλιχίοισι ·
urn:cts:greekLit:tlg0012.tlg001.allen:6.344#δᾶερ ἐμεῖο κυνὸς κακομηχάνου ὀκρυοέσσης ,
urn:cts:greekLit:tlg0012.tlg001.allen:6.345#ὥς μʼ ὄφελʼ ἤματι τῷ ὅτε με πρῶτον τέκε μήτηρ
urn:cts:greekLit:tlg0012.tlg001.allen:6.346#οἴχεσθαι προφέρουσα κακὴ ἀνέμοιο θύελλα
urn:cts:greekLit:tlg0012.tlg001.allen:6.347#εἰς ὄρος ἢ εἰς κῦμα πολυφλοίσβοιο θαλάσσης ,
urn:cts:greekLit:tlg0012.tlg001.allen:6.348#ἔνθά με κῦμʼ ἀπόερσε πάρος τάδε ἔργα γενέσθαι .
urn:cts:greekLit:tlg0012.tlg001.allen:6.349#αὐτὰρ ἐπεὶ τάδε γʼ ὧδε θεοὶ κακὰ τεκμήραντο ,
urn:cts:greekLit:tlg0012.tlg001.allen:6.350#ἀνδρὸς ἔπειτʼ ὤφελλον ἀμείνονος εἶναι ἄκοιτις ,
urn:cts:greekLit:tlg0012.tlg001.allen:6.351#ὃς ᾔδη νέμεσίν τε καὶ αἴσχεα πόλλʼ ἀνθρώπων .
urn:cts:greekLit:tlg0012.tlg001.allen:6.352#τούτῳ δʼ οὔτʼ ἂρ νῦν φρένες ἔμπεδοι οὔτʼ ἄρʼ ὀπίσσω
urn:cts:greekLit:tlg0012.tlg001.allen:6.353#ἔσσονται · τὼ καί μιν ἐπαυρήσεσθαι ὀΐω .
urn:cts:greekLit:tlg0012.tlg001.allen:6.354#ἀλλʼ ἄγε νῦν εἴσελθε καὶ ἕζεο τῷδʼ ἐπὶ δίφρῳ
urn:cts:greekLit:tlg0012.tlg001.allen:6.355#δᾶερ , ἐπεί σε μάλιστα πόνος φρένας ἀμφιβέβηκεν
urn:cts:greekLit:tlg0012.tlg001.allen:6.356#εἵνεκʼ ἐμεῖο κυνὸς καὶ Ἀλεξάνδρου ἕνεκʼ ἄτης ,
urn:cts:greekLit:tlg0012.tlg001.allen:6.357#οἷσιν ἐπὶ Ζεὺς θῆκε κακὸν μόρον , ὡς καὶ ὀπίσσω
urn:cts:greekLit:tlg0012.tlg001.allen:6.358#ἀνθρώποισι πελώμεθʼ ἀοίδιμοι ἐσσομένοισι .
urn:cts:greekLit:tlg0012.tlg001.allen:6.359#τὴν δʼ ἠμείβετʼ ἔπειτα μέγας κορυθαίολος Ἕκτωρ
urn:cts:greekLit:tlg0012.tlg001.allen:6.360#μή με κάθιζʼ Ἑλένη φιλέουσά περ · οὐδέ με πείσεις ·
urn:cts:greekLit:tlg0012.tlg001.allen:6.361#ἤδη γάρ μοι θυμὸς ἐπέσσυται ὄφρʼ ἐπαμύνω
urn:cts:greekLit:tlg0012.tlg001.allen:6.362#Τρώεσσʼ , οἳ μέγʼ ἐμεῖο ποθὴν ἀπεόντος ἔχουσιν .
urn:cts:greekLit:tlg0012.tlg001.allen:6.363#ἀλλὰ σύ γʼ ὄρνυθι τοῦτον , ἐπειγέσθω δὲ καὶ αὐτός ,
urn:cts:greekLit:tlg0012.tlg001.allen:6.364#ὥς κεν ἔμʼ ἔντοσθεν πόλιος καταμάρψῃ ἐόντα .
urn:cts:greekLit:tlg0012.tlg001.allen:6.365#καὶ γὰρ ἐγὼν οἶκον δὲ ἐλεύσομαι ὄφρα ἴδωμαι
urn:cts:greekLit:tlg0012.tlg001.allen:6.366#οἰκῆας ἄλοχόν τε φίλην καὶ νήπιον υἱόν .
urn:cts:greekLit:tlg0012.tlg001.allen:6.367#οὐ γὰρ οἶδʼ εἰ ἔτι σφιν ὑπότροπος ἵξομαι αὖτις ,
urn:cts:greekLit:tlg0012.tlg001.allen:6.368#ἦ ἤδη μʼ ὑπὸ χερσὶ θεοὶ δαμόωσιν Ἀχαιῶν .
urn:cts:greekLit:tlg0012.tlg001.allen:6.369#ὣς ἄρα φωνήσας ἀπέβη κορυθαίολος Ἕκτωρ ·
urn:cts:greekLit:tlg0012.tlg001.allen:6.370#αἶψα δʼ ἔπειθʼ ἵκανε δόμους εὖ ναιετάοντας ,
urn:cts:greekLit:tlg0012.tlg001.allen:6.371#οὐδʼ εὗρʼ Ἀνδρομάχην λευκώλενον ἐν μεγάροισιν ,
urn:cts:greekLit:tlg0012.tlg001.allen:6.372#ἀλλʼ ἥ γε ξὺν παιδὶ καὶ ἀμφιπόλῳ ἐϋπέπλῳ
urn:cts:greekLit:tlg0012.tlg001.allen:6.373#πύργῳ ἐφεστήκει γοόωσά τε μυρομένη τε .
urn:cts:greekLit:tlg0012.tlg001.allen:6.374#Ἕκτωρ δʼ ὡς οὐκ ἔνδον ἀμύμονα τέτμεν ἄκοιτιν
urn:cts:greekLit:tlg0012.tlg001.allen:6.375#ἔστη ἐπʼ οὐδὸν ἰών , μετὰ δὲ δμῳῇσιν ἔειπεν ·
urn:cts:greekLit:tlg0012.tlg001.allen:6.376#εἰ δʼ ἄγε μοι δμῳαὶ νημερτέα μυθήσασθε ·
urn:cts:greekLit:tlg0012.tlg001.allen:6.377#πῇ ἔβη Ἀνδρομάχη λευκώλενος ἐκ μεγάροιο ;
urn:cts:greekLit:tlg0012.tlg001.allen:6.378#ἠέ πῃ ἐς γαλόων ἢ εἰνατέρων ἐϋπέπλων
urn:cts:greekLit:tlg0012.tlg001.allen:6.379#ἢ ἐς Ἀθηναίης ἐξοίχεται , ἔνθά περ ἄλλαι
urn:cts:greekLit:tlg0012.tlg001.allen:6.380#Τρῳαὶ ἐϋπλόκαμοι δεινὴν θεὸν ἱλάσκονται ;
urn:cts:greekLit:tlg0012.tlg001.allen:6.381#τὸν δʼ αὖτʼ ὀτρηρὴ ταμίη πρὸς μῦθον ἔειπεν ·
urn:cts:greekLit:tlg0012.tlg001.allen:6.382#Ἕκτορ ἐπεὶ μάλʼ ἄνωγας ἀληθέα μυθήσασθαι ,
urn:cts:greekLit:tlg0012.tlg001.allen:6.383#οὔτέ πῃ ἐς γαλόων οὔτʼ εἰνατέρων ἐϋπέπλων
urn:cts:greekLit:tlg0012.tlg001.allen:6.384#οὔτʼ ἐς Ἀθηναίης ἐξοίχεται , ἔνθά περ ἄλλαι
urn:cts:greekLit:tlg0012.tlg001.allen:6.385#Τρῳαὶ ἐϋπλόκαμοι δεινὴν θεὸν ἱλάσκονται ,
urn:cts:greekLit:tlg0012.tlg001.allen:6.386#ἀλλʼ ἐπὶ πύργον ἔβη μέγαν Ἰλίου , οὕνεκʼ ἄκουσε
urn:cts:greekLit:tlg0012.tlg001.allen:6.387#τείρεσθαι Τρῶας , μέγα δὲ κράτος εἶναι Ἀχαιῶν .
urn:cts:greekLit:tlg0012.tlg001.allen:6.388#ἣ μὲν δὴ πρὸς τεῖχος ἐπειγομένη ἀφικάνει
urn:cts:greekLit:tlg0012.tlg001.allen:6.389#μαινομένῃ ἐϊκυῖα · φέρει δʼ ἅμα παῖδα τιθήνη .
urn:cts:greekLit:tlg0012.tlg001.allen:6.390#ἦ ῥα γυνὴ ταμίη , ὃ δʼ ἀπέσσυτο δώματος Ἕκτωρ
urn:cts:greekLit:tlg0012.tlg001.allen:6.391#τὴν αὐτὴν ὁδὸν αὖτις ἐϋκτιμένας κατʼ ἀγυιάς .
urn:cts:greekLit:tlg0012.tlg001.allen:6.392#εὖτε πύλας ἵκανε διερχόμενος μέγα ἄστυ
urn:cts:greekLit:tlg0012.tlg001.allen:6.393#Σκαιάς , τῇ ἄρʼ ἔμελλε διεξίμεναι πεδίον δέ ,
urn:cts:greekLit:tlg0012.tlg001.allen:6.394#ἔνθʼ ἄλοχος πολύδωρος ἐναντίη ἦλθε θέουσα
urn:cts:greekLit:tlg0012.tlg001.allen:6.395#Ἀνδρομάχη θυγάτηρ μεγαλήτορος Ἠετίωνος
urn:cts:greekLit:tlg0012.tlg001.allen:6.396#Ἠετίων ὃς ἔναιεν ὑπὸ Πλάκῳ ὑληέσσῃ
urn:cts:greekLit:tlg0012.tlg001.allen:6.397#Θήβῃ Ὑποπλακίῃ Κιλίκεσσʼ ἄνδρεσσιν ἀνάσσων ·
urn:cts:greekLit:tlg0012.tlg001.allen:6.398#τοῦ περ δὴ θυγάτηρ ἔχεθʼ Ἕκτορι χαλκοκορυστῇ .
urn:cts:greekLit:tlg0012.tlg001.allen:6.399#ἥ οἱ ἔπειτʼ ἤντησʼ , ἅμα δʼ ἀμφίπολος κίεν αὐτῇ
urn:cts:greekLit:tlg0012.tlg001.allen:6.400#παῖδʼ ἐπὶ κόλπῳ ἔχουσʼ ἀταλάφρονα νήπιον αὔτως
urn:cts:greekLit:tlg0012.tlg001.allen:6.401#Ἑκτορίδην ἀγαπητὸν ἀλίγκιον ἀστέρι καλῷ ,
urn:cts:greekLit:tlg0012.tlg001.allen:6.402#τόν ῥʼ Ἕκτωρ καλέεσκε Σκαμάνδριον , αὐτὰρ οἱ ἄλλοι
urn:cts:greekLit:tlg0012.tlg001.allen:6.403#Ἀστυάνακτʼ · οἶος γὰρ ἐρύετο Ἴλιον Ἕκτωρ .
urn:cts:greekLit:tlg0012.tlg001.allen:6.404#ἤτοι ὃ μὲν μείδησεν ἰδὼν ἐς παῖδα σιωπῇ ·
urn:cts:greekLit:tlg0012.tlg001.allen:6.405#Ἀνδρομάχη δέ οἱ ἄγχι παρίστατο δάκρυ χέουσα ,
urn:cts:greekLit:tlg0012.tlg001.allen:6.406#ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:6.407#δαιμόνιε φθίσει σε τὸ σὸν μένος , οὐδʼ ἐλεαίρεις
urn:cts:greekLit:tlg0012.tlg001.allen:6.408#παῖδά τε νηπίαχον καὶ ἔμʼ ἄμμορον , ἣ τάχα χήρη
urn:cts:greekLit:tlg0012.tlg001.allen:6.409#σεῦ ἔσομαι · τάχα γάρ σε κατακτανέουσιν Ἀχαιοὶ
urn:cts:greekLit:tlg0012.tlg001.allen:6.410#πάντες ἐφορμηθέντες · ἐμοὶ δέ κε κέρδιον εἴη
urn:cts:greekLit:tlg0012.tlg001.allen:6.411#σεῦ ἀφαμαρτούσῃ χθόνα δύμεναι · οὐ γὰρ ἔτʼ ἄλλη
urn:cts:greekLit:tlg0012.tlg001.allen:6.412#ἔσται θαλπωρὴ ἐπεὶ ἂν σύ γε πότμον ἐπίσπῃς
urn:cts:greekLit:tlg0012.tlg001.allen:6.413#ἀλλʼ ἄχεʼ · οὐδέ μοι ἔστι πατὴρ καὶ πότνια μήτηρ .
urn:cts:greekLit:tlg0012.tlg001.allen:6.414#ἤτοι γὰρ πατέρʼ ἁμὸν ἀπέκτανε δῖος Ἀχιλλεύς ,
urn:cts:greekLit:tlg0012.tlg001.allen:6.415#ἐκ δὲ πόλιν πέρσεν Κιλίκων εὖ ναιετάουσαν
urn:cts:greekLit:tlg0012.tlg001.allen:6.416#Θήβην ὑψίπυλον · κατὰ δʼ ἔκτανεν Ἠετίωνα ,
urn:cts:greekLit:tlg0012.tlg001.allen:6.417#οὐδέ μιν ἐξενάριξε , σεβάσσατο γὰρ τό γε θυμῷ ,
urn:cts:greekLit:tlg0012.tlg001.allen:6.418#ἀλλʼ ἄρα μιν κατέκηε σὺν ἔντεσι δαιδαλέοισιν
urn:cts:greekLit:tlg0012.tlg001.allen:6.419#ἠδʼ ἐπὶ σῆμʼ ἔχεεν · περὶ δὲ πτελέας ἐφύτευσαν
urn:cts:greekLit:tlg0012.tlg001.allen:6.420#νύμφαι ὀρεστιάδες κοῦραι Διὸς αἰγιόχοιο .
urn:cts:greekLit:tlg0012.tlg001.allen:6.421#οἳ δέ μοι ἑπτὰ κασίγνητοι ἔσαν ἐν μεγάροισιν
urn:cts:greekLit:tlg0012.tlg001.allen:6.422#οἳ μὲν πάντες ἰῷ κίον ἤματι Ἄϊδος εἴσω ·
urn:cts:greekLit:tlg0012.tlg001.allen:6.423#πάντας γὰρ κατέπεφνε ποδάρκης δῖος Ἀχιλλεὺς
urn:cts:greekLit:tlg0012.tlg001.allen:6.424#βουσὶν ἐπʼ εἰλιπόδεσσι καὶ ἀργεννῇς ὀΐεσσι .
urn:cts:greekLit:tlg0012.tlg001.allen:6.425#μητέρα δʼ , ἣ βασίλευεν ὑπὸ Πλάκῳ ὑληέσσῃ ,
urn:cts:greekLit:tlg0012.tlg001.allen:6.426#τὴν ἐπεὶ ἂρ δεῦρʼ ἤγαγʼ ἅμʼ ἄλλοισι κτεάτεσσιν ,
urn:cts:greekLit:tlg0012.tlg001.allen:6.427#ἂψ ὅ γε τὴν ἀπέλυσε λαβὼν ἀπερείσιʼ ἄποινα ,
urn:cts:greekLit:tlg0012.tlg001.allen:6.428#πατρὸς δʼ ἐν μεγάροισι βάλʼ Ἄρτεμις ἰοχέαιρα .
urn:cts:greekLit:tlg0012.tlg001.allen:6.429#Ἕκτορ ἀτὰρ σύ μοί ἐσσι πατὴρ καὶ πότνια μήτηρ
urn:cts:greekLit:tlg0012.tlg001.allen:6.430#ἠδὲ κασίγνητος , σὺ δέ μοι θαλερὸς παρακοίτης ·
urn:cts:greekLit:tlg0012.tlg001.allen:6.431#ἀλλʼ ἄγε νῦν ἐλέαιρε καὶ αὐτοῦ μίμνʼ ἐπὶ πύργῳ ,
urn:cts:greekLit:tlg0012.tlg001.allen:6.432#μὴ παῖδʼ ὀρφανικὸν θήῃς χήρην τε γυναῖκα ·
urn:cts:greekLit:tlg0012.tlg001.allen:6.433#λαὸν δὲ στῆσον παρʼ ἐρινεόν , ἔνθα μάλιστα
urn:cts:greekLit:tlg0012.tlg001.allen:6.434#ἀμβατός ἐστι πόλις καὶ ἐπίδρομον ἔπλετο τεῖχος .
urn:cts:greekLit:tlg0012.tlg001.allen:6.435#τρὶς γὰρ τῇ γʼ ἐλθόντες ἐπειρήσανθʼ οἱ ἄριστοι
urn:cts:greekLit:tlg0012.tlg001.allen:6.436#ἀμφʼ Αἴαντε δύω καὶ ἀγακλυτὸν Ἰδομενῆα
urn:cts:greekLit:tlg0012.tlg001.allen:6.437#ἠδʼ ἀμφʼ Ἀτρεΐδας καὶ Τυδέος ἄλκιμον υἱόν ·
urn:cts:greekLit:tlg0012.tlg001.allen:6.438#ἤ πού τίς σφιν ἔνισπε θεοπροπίων ἐῢ εἰδώς ,
urn:cts:greekLit:tlg0012.tlg001.allen:6.439#ἤ νυ καὶ αὐτῶν θυμὸς ἐποτρύνει καὶ ἀνώγει .
urn:cts:greekLit:tlg0012.tlg001.allen:6.440#τὴν δʼ αὖτε προσέειπε μέγας κορυθαίολος Ἕκτωρ ·
urn:cts:greekLit:tlg0012.tlg001.allen:6.441#ἦ καὶ ἐμοὶ τάδε πάντα μέλει γύναι · ἀλλὰ μάλʼ αἰνῶς
urn:cts:greekLit:tlg0012.tlg001.allen:6.442#αἰδέομαι Τρῶας καὶ Τρῳάδας ἑλκεσιπέπλους ,
urn:cts:greekLit:tlg0012.tlg001.allen:6.443#αἴ κε κακὸς ὣς νόσφιν ἀλυσκάζω πολέμοιο ·
urn:cts:greekLit:tlg0012.tlg001.allen:6.444#οὐδέ με θυμὸς ἄνωγεν , ἐπεὶ μάθον ἔμμεναι ἐσθλὸς
urn:cts:greekLit:tlg0012.tlg001.allen:6.445#αἰεὶ καὶ πρώτοισι μετὰ Τρώεσσι μάχεσθαι
urn:cts:greekLit:tlg0012.tlg001.allen:6.446#ἀρνύμενος πατρός τε μέγα κλέος ἠδʼ ἐμὸν αὐτοῦ .
urn:cts:greekLit:tlg0012.tlg001.allen:6.447#εὖ γὰρ ἐγὼ τόδε οἶδα κατὰ φρένα καὶ κατὰ θυμόν ·
urn:cts:greekLit:tlg0012.tlg001.allen:6.448#ἔσσεται ἦμαρ ὅτʼ ἄν ποτʼ ὀλώλῃ Ἴλιος ἱρὴ
urn:cts:greekLit:tlg0012.tlg001.allen:6.449#καὶ Πρίαμος καὶ λαὸς ἐϋμμελίω Πριάμοιο .
urn:cts:greekLit:tlg0012.tlg001.allen:6.450#ἀλλʼ οὔ μοι Τρώων τόσσον μέλει ἄλγος ὀπίσσω ,
urn:cts:greekLit:tlg0012.tlg001.allen:6.451#οὔτʼ αὐτῆς Ἑκάβης οὔτε Πριάμοιο ἄνακτος
urn:cts:greekLit:tlg0012.tlg001.allen:6.452#οὔτε κασιγνήτων , οἵ κεν πολέες τε καὶ ἐσθλοὶ
urn:cts:greekLit:tlg0012.tlg001.allen:6.453#ἐν κονίῃσι πέσοιεν ὑπʼ ἀνδράσι δυσμενέεσσιν ,
urn:cts:greekLit:tlg0012.tlg001.allen:6.454#ὅσσον σεῦ , ὅτε κέν τις Ἀχαιῶν χαλκοχιτώνων
urn:cts:greekLit:tlg0012.tlg001.allen:6.455#δακρυόεσσαν ἄγηται ἐλεύθερον ἦμαρ ἀπούρας ·
urn:cts:greekLit:tlg0012.tlg001.allen:6.456#καί κεν ἐν Ἄργει ἐοῦσα πρὸς ἄλλης ἱστὸν ὑφαίνοις ,
urn:cts:greekLit:tlg0012.tlg001.allen:6.457#καί κεν ὕδωρ φορέοις Μεσσηΐδος ἢ Ὑπερείης
urn:cts:greekLit:tlg0012.tlg001.allen:6.458#πόλλʼ ἀεκαζομένη , κρατερὴ δʼ ἐπικείσετʼ ἀνάγκη ·
urn:cts:greekLit:tlg0012.tlg001.allen:6.459#καί ποτέ τις εἴπῃσιν ἰδὼν κατὰ δάκρυ χέουσαν ·
urn:cts:greekLit:tlg0012.tlg001.allen:6.460#Ἕκτορος ἥδε γυνὴ ὃς ἀριστεύεσκε μάχεσθαι
urn:cts:greekLit:tlg0012.tlg001.allen:6.461#Τρώων ἱπποδάμων ὅτε Ἴλιον ἀμφεμάχοντο .
urn:cts:greekLit:tlg0012.tlg001.allen:6.462#ὥς ποτέ τις ἐρέει · σοὶ δʼ αὖ νέον ἔσσεται ἄλγος
urn:cts:greekLit:tlg0012.tlg001.allen:6.463#χήτεϊ τοιοῦδʼ ἀνδρὸς ἀμύνειν δούλιον ἦμαρ .
urn:cts:greekLit:tlg0012.tlg001.allen:6.464#ἀλλά με τεθνηῶτα χυτὴ κατὰ γαῖα καλύπτοι
urn:cts:greekLit:tlg0012.tlg001.allen:6.465#πρίν γέ τι σῆς τε βοῆς σοῦ θʼ ἑλκηθμοῖο πυθέσθαι .
urn:cts:greekLit:tlg0012.tlg001.allen:6.466#ὣς εἰπὼν οὗ παιδὸς ὀρέξατο φαίδιμος Ἕκτωρ ·
urn:cts:greekLit:tlg0012.tlg001.allen:6.467#ἂψ δʼ ὃ πάϊς πρὸς κόλπον ἐϋζώνοιο τιθήνης
urn:cts:greekLit:tlg0012.tlg001.allen:6.468#ἐκλίνθη ἰάχων πατρὸς φίλου ὄψιν ἀτυχθεὶς
urn:cts:greekLit:tlg0012.tlg001.allen:6.469#ταρβήσας χαλκόν τε ἰδὲ λόφον ἱππιοχαίτην ,
urn:cts:greekLit:tlg0012.tlg001.allen:6.470#δεινὸν ἀπʼ ἀκροτάτης κόρυθος νεύοντα νοήσας .
urn:cts:greekLit:tlg0012.tlg001.allen:6.471#ἐκ δʼ ἐγέλασσε πατήρ τε φίλος καὶ πότνια μήτηρ ·
urn:cts:greekLit:tlg0012.tlg001.allen:6.472#αὐτίκʼ ἀπὸ κρατὸς κόρυθʼ εἵλετο φαίδιμος Ἕκτωρ ,
urn:cts:greekLit:tlg0012.tlg001.allen:6.473#καὶ τὴν μὲν κατέθηκεν ἐπὶ χθονὶ παμφανόωσαν ·
urn:cts:greekLit:tlg0012.tlg001.allen:6.474#αὐτὰρ ὅ γʼ ὃν φίλον υἱὸν ἐπεὶ κύσε πῆλέ τε χερσὶν
urn:cts:greekLit:tlg0012.tlg001.allen:6.475#εἶπε δʼ ἐπευξάμενος Διί τʼ ἄλλοισίν τε θεοῖσι ·
urn:cts:greekLit:tlg0012.tlg001.allen:6.476#Ζεῦ ἄλλοι τε θεοὶ δότε δὴ καὶ τόνδε γενέσθαι
urn:cts:greekLit:tlg0012.tlg001.allen:6.477#παῖδʼ ἐμὸν ὡς καὶ ἐγώ περ ἀριπρεπέα Τρώεσσιν ,
urn:cts:greekLit:tlg0012.tlg001.allen:6.478#ὧδε βίην τʼ ἀγαθόν , καὶ Ἰλίου ἶφι ἀνάσσειν ·
urn:cts:greekLit:tlg0012.tlg001.allen:6.479#καί ποτέ τις εἴποι πατρός γʼ ὅδε πολλὸν ἀμείνων
urn:cts:greekLit:tlg0012.tlg001.allen:6.480#ἐκ πολέμου ἀνιόντα · φέροι δʼ ἔναρα βροτόεντα
urn:cts:greekLit:tlg0012.tlg001.allen:6.481#κτείνας δήϊον ἄνδρα , χαρείη δὲ φρένα μήτηρ .
urn:cts:greekLit:tlg0012.tlg001.allen:6.482#ὣς εἰπὼν ἀλόχοιο φίλης ἐν χερσὶν ἔθηκε
urn:cts:greekLit:tlg0012.tlg001.allen:6.483#παῖδʼ ἑόν · ἣ δʼ ἄρα μιν κηώδεϊ δέξατο κόλπῳ
urn:cts:greekLit:tlg0012.tlg001.allen:6.484#δακρυόεν γελάσασα · πόσις δʼ ἐλέησε νοήσας ,
urn:cts:greekLit:tlg0012.tlg001.allen:6.485#χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:6.486#δαιμονίη μή μοί τι λίην ἀκαχίζεο θυμῷ ·
urn:cts:greekLit:tlg0012.tlg001.allen:6.487#οὐ γάρ τίς μʼ ὑπὲρ αἶσαν ἀνὴρ Ἄϊδι προϊάψει ·
urn:cts:greekLit:tlg0012.tlg001.allen:6.488#μοῖραν δʼ οὔ τινά φημι πεφυγμένον ἔμμεναι ἀνδρῶν ,
urn:cts:greekLit:tlg0012.tlg001.allen:6.489#οὐ κακὸν οὐδὲ μὲν ἐσθλόν , ἐπὴν τὰ πρῶτα γένηται .
urn:cts:greekLit:tlg0012.tlg001.allen:6.490#ἀλλʼ εἰς οἶκον ἰοῦσα τὰ σʼ αὐτῆς ἔργα κόμιζε
urn:cts:greekLit:tlg0012.tlg001.allen:6.491#ἱστόν τʼ ἠλακάτην τε , καὶ ἀμφιπόλοισι κέλευε
urn:cts:greekLit:tlg0012.tlg001.allen:6.492#ἔργον ἐποίχεσθαι · πόλεμος δʼ ἄνδρεσσι μελήσει
urn:cts:greekLit:tlg0012.tlg001.allen:6.493#πᾶσι , μάλιστα δʼ ἐμοί , τοὶ Ἰλίῳ ἐγγεγάασιν .
urn:cts:greekLit:tlg0012.tlg001.allen:6.494#ὣς ἄρα φωνήσας κόρυθʼ εἵλετο φαίδιμος Ἕκτωρ
urn:cts:greekLit:tlg0012.tlg001.allen:6.495#ἵππουριν · ἄλοχος δὲ φίλη οἶκον δὲ βεβήκει
urn:cts:greekLit:tlg0012.tlg001.allen:6.496#ἐντροπαλιζομένη , θαλερὸν κατὰ δάκρυ χέουσα .
urn:cts:greekLit:tlg0012.tlg001.allen:6.497#αἶψα δʼ ἔπειθʼ ἵκανε δόμους εὖ ναιετάοντας
urn:cts:greekLit:tlg0012.tlg001.allen:6.498#Ἕκτορος ἀνδροφόνοιο , κιχήσατο δʼ ἔνδοθι πολλὰς
urn:cts:greekLit:tlg0012.tlg001.allen:6.499#ἀμφιπόλους , τῇσιν δὲ γόον πάσῃσιν ἐνῶρσεν .
urn:cts:greekLit:tlg0012.tlg001.allen:6.500#αἳ μὲν ἔτι ζωὸν γόον Ἕκτορα ᾧ ἐνὶ οἴκῳ ·
urn:cts:greekLit:tlg0012.tlg001.allen:6.501#οὐ γάρ μιν ἔτʼ ἔφαντο ὑπότροπον ἐκ πολέμοιο
urn:cts:greekLit:tlg0012.tlg001.allen:6.502#ἵξεσθαι προφυγόντα μένος καὶ χεῖρας Ἀχαιῶν .
urn:cts:greekLit:tlg0012.tlg001.allen:6.503#οὐδὲ Πάρις δήθυνεν ἐν ὑψηλοῖσι δόμοισιν ,
urn:cts:greekLit:tlg0012.tlg001.allen:6.504#ἀλλʼ ὅ γʼ , ἐπεὶ κατέδυ κλυτὰ τεύχεα ποικίλα χαλκῷ ,
urn:cts:greekLit:tlg0012.tlg001.allen:6.505#σεύατʼ ἔπειτʼ ἀνὰ ἄστυ ποσὶ κραιπνοῖσι πεποιθώς .
urn:cts:greekLit:tlg0012.tlg001.allen:6.506#ὡς δʼ ὅτε τις στατὸς ἵππος ἀκοστήσας ἐπὶ φάτνῃ
urn:cts:greekLit:tlg0012.tlg001.allen:6.507#δεσμὸν ἀπορρήξας θείῃ πεδίοιο κροαίνων
urn:cts:greekLit:tlg0012.tlg001.allen:6.508#εἰωθὼς λούεσθαι ἐϋρρεῖος ποταμοῖο
urn:cts:greekLit:tlg0012.tlg001.allen:6.509#κυδιόων · ὑψοῦ δὲ κάρη ἔχει , ἀμφὶ δὲ χαῖται
urn:cts:greekLit:tlg0012.tlg001.allen:6.510#ὤμοις ἀΐσσονται · ὃ δʼ ἀγλαΐηφι πεποιθὼς
urn:cts:greekLit:tlg0012.tlg001.allen:6.511#ῥίμφά ἑ γοῦνα φέρει μετά τʼ ἤθεα καὶ νομὸν ἵππων ·
urn:cts:greekLit:tlg0012.tlg001.allen:6.512#ὣς υἱὸς Πριάμοιο Πάρις κατὰ Περγάμου ἄκρης
urn:cts:greekLit:tlg0012.tlg001.allen:6.513#τεύχεσι παμφαίνων ὥς τʼ ἠλέκτωρ ἐβεβήκει
urn:cts:greekLit:tlg0012.tlg001.allen:6.514#καγχαλόων , ταχέες δὲ πόδες φέρον · αἶψα δʼ ἔπειτα
urn:cts:greekLit:tlg0012.tlg001.allen:6.515#Ἕκτορα δῖον ἔτετμεν ἀδελφεὸν εὖτʼ ἄρʼ ἔμελλε
urn:cts:greekLit:tlg0012.tlg001.allen:6.516#στρέψεσθʼ ἐκ χώρης ὅθι ᾗ ὀάριζε γυναικί .
urn:cts:greekLit:tlg0012.tlg001.allen:6.517#τὸν πρότερος προσέειπεν Ἀλέξανδρος θεοειδής ·
urn:cts:greekLit:tlg0012.tlg001.allen:6.518#ἠθεῖʼ ἦ μάλα δή σε καὶ ἐσσύμενον κατερύκω
urn:cts:greekLit:tlg0012.tlg001.allen:6.519#δηθύνων , οὐδʼ ἦλθον ἐναίσιμον ὡς ἐκέλευες ;
urn:cts:greekLit:tlg0012.tlg001.allen:6.520#τὸν δʼ ἀπαμειβόμενος προσέφη κορυθαίολος Ἕκτωρ ·
urn:cts:greekLit:tlg0012.tlg001.allen:6.521#δαιμόνιʼ οὐκ ἄν τίς τοι ἀνὴρ ὃς ἐναίσιμος εἴη
urn:cts:greekLit:tlg0012.tlg001.allen:6.522#ἔργον ἀτιμήσειε μάχης , ἐπεὶ ἄλκιμός ἐσσι ·
urn:cts:greekLit:tlg0012.tlg001.allen:6.523#ἀλλὰ ἑκὼν μεθιεῖς τε καὶ οὐκ ἐθέλεις · τὸ δʼ ἐμὸν κῆρ
urn:cts:greekLit:tlg0012.tlg001.allen:6.524#ἄχνυται ἐν θυμῷ , ὅθʼ ὑπὲρ σέθεν αἴσχεʼ ἀκούω
urn:cts:greekLit:tlg0012.tlg001.allen:6.525#πρὸς Τρώων , οἳ ἔχουσι πολὺν πόνον εἵνεκα σεῖο .
urn:cts:greekLit:tlg0012.tlg001.allen:6.526#ἀλλʼ ἴομεν · τὰ δʼ ὄπισθεν ἀρεσσόμεθʼ , αἴ κέ ποθι Ζεὺς
urn:cts:greekLit:tlg0012.tlg001.allen:6.527#δώῃ ἐπουρανίοισι θεοῖς αἰειγενέτῃσι
urn:cts:greekLit:tlg0012.tlg001.allen:6.528#κρητῆρα στήσασθαι ἐλεύθερον ἐν μεγάροισιν
urn:cts:greekLit:tlg0012.tlg001.allen:6.529#ἐκ Τροίης ἐλάσαντας ἐϋκνήμιδας Ἀχαιούς .
urn:cts:greekLit:tlg0012.tlg001.allen:7.1#ὣς εἰπὼν πυλέων ἐξέσσυτο φαίδιμος Ἕκτωρ ,
urn:cts:greekLit:tlg0012.tlg001.allen:7.2#τῷ δʼ ἅμʼ Ἀλέξανδρος κίʼ ἀδελφεός · ἐν δʼ ἄρα θυμῷ
urn:cts:greekLit:tlg0012.tlg001.allen:7.3#ἀμφότεροι μέμασαν πολεμίζειν ἠδὲ μάχεσθαι .
urn:cts:greekLit:tlg0012.tlg001.allen:7.4#ὡς δὲ θεὸς ναύτῃσιν ἐελδομένοισιν ἔδωκεν
urn:cts:greekLit:tlg0012.tlg001.allen:7.5#οὖρον , ἐπεί κε κάμωσιν ἐϋξέστῃς ἐλάτῃσι
urn:cts:greekLit:tlg0012.tlg001.allen:7.6#πόντον ἐλαύνοντες , καμάτῳ δʼ ὑπὸ γυῖα λέλυνται ,
urn:cts:greekLit:tlg0012.tlg001.allen:7.7#ὣς ἄρα τὼ Τρώεσσιν ἐελδομένοισι φανήτην .
urn:cts:greekLit:tlg0012.tlg001.allen:7.8#ἔνθʼ ἑλέτην ὃ μὲν υἱὸν Ἀρηϊθόοιο ἄνακτος
urn:cts:greekLit:tlg0012.tlg001.allen:7.9#Ἄρνῃ ναιετάοντα Μενέσθιον , ὃν κορυνήτης
urn:cts:greekLit:tlg0012.tlg001.allen:7.10#γείνατʼ Ἀρηΐθοος καὶ Φυλομέδουσα βοῶπις ·
urn:cts:greekLit:tlg0012.tlg001.allen:7.11#Ἕκτωρ δʼ Ἠϊονῆα βάλʼ ἔγχεϊ ὀξυόεντι
urn:cts:greekLit:tlg0012.tlg001.allen:7.12#αὐχένʼ ὑπὸ στεφάνης εὐχάλκου , λύντο δὲ γυῖα .
urn:cts:greekLit:tlg0012.tlg001.allen:7.13#Γλαῦκος δʼ Ἱππολόχοιο πάϊς Λυκίων ἀγὸς ἀνδρῶν
urn:cts:greekLit:tlg0012.tlg001.allen:7.14#Ἰφίνοον βάλε δουρὶ κατὰ κρατερὴν ὑσμίνην
urn:cts:greekLit:tlg0012.tlg001.allen:7.15#Δεξιάδην ἵππων ἐπιάλμενον ὠκειάων
urn:cts:greekLit:tlg0012.tlg001.allen:7.16#ὦμον · ὃ δʼ ἐξ ἵππων χαμάδις πέσε , λύντο δὲ γυῖα .
urn:cts:greekLit:tlg0012.tlg001.allen:7.17#τοὺς δʼ ὡς οὖν ἐνόησε θεὰ γλαυκῶπις Ἀθήνη
urn:cts:greekLit:tlg0012.tlg001.allen:7.18#Ἀργείους ὀλέκοντας ἐνὶ κρατερῇ ὑσμίνῃ ,
urn:cts:greekLit:tlg0012.tlg001.allen:7.19#βῆ ῥα κατʼ Οὐλύμποιο καρήνων ἀΐξασα
urn:cts:greekLit:tlg0012.tlg001.allen:7.20#Ἴλιον εἰς ἱερήν · τῇ δʼ ἀντίος ὄρνυτʼ Ἀπόλλων
urn:cts:greekLit:tlg0012.tlg001.allen:7.21#Περγάμου ἐκκατιδών , Τρώεσσι δὲ βούλετο νίκην ·
urn:cts:greekLit:tlg0012.tlg001.allen:7.22#ἀλλήλοισι δὲ τώ γε συναντέσθην παρὰ φηγῷ .
urn:cts:greekLit:tlg0012.tlg001.allen:7.23#τὴν πρότερος προσέειπεν ἄναξ Διὸς υἱὸς Ἀπόλλων ·
urn:cts:greekLit:tlg0012.tlg001.allen:7.24#τίπτε σὺ δʼ αὖ μεμαυῖα Διὸς θύγατερ μεγάλοιο
urn:cts:greekLit:tlg0012.tlg001.allen:7.25#ἦλθες ἀπʼ Οὐλύμποιο , μέγας δέ σε θυμὸς ἀνῆκεν ;
urn:cts:greekLit:tlg0012.tlg001.allen:7.26#ἦ ἵνα δὴ Δαναοῖσι μάχης ἑτεραλκέα νίκην
urn:cts:greekLit:tlg0012.tlg001.allen:7.27#δῷς ; ἐπεὶ οὔ τι Τρῶας ἀπολλυμένους ἐλεαίρεις .
urn:cts:greekLit:tlg0012.tlg001.allen:7.28#ἀλλʼ εἴ μοί τι πίθοιο τό κεν πολὺ κέρδιον εἴη ·
urn:cts:greekLit:tlg0012.tlg001.allen:7.29#νῦν μὲν παύσωμεν πόλεμον καὶ δηϊοτῆτα
urn:cts:greekLit:tlg0012.tlg001.allen:7.30#σήμερον · ὕστερον αὖτε μαχήσοντʼ εἰς ὅ κε τέκμωρ
urn:cts:greekLit:tlg0012.tlg001.allen:7.31#Ἰλίου εὕρωσιν , ἐπεὶ ὣς φίλον ἔπλετο θυμῷ
urn:cts:greekLit:tlg0012.tlg001.allen:7.32#ὑμῖν ἀθανάτῃσι , διαπραθέειν τόδε ἄστυ .
urn:cts:greekLit:tlg0012.tlg001.allen:7.33#τὸν δʼ αὖτε προσέειπε θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:7.34#ὧδʼ ἔστω ἑκάεργε · τὰ γὰρ φρονέουσα καὶ αὐτὴ
urn:cts:greekLit:tlg0012.tlg001.allen:7.35#ἦλθον ἀπʼ Οὐλύμποιο μετὰ Τρῶας καὶ Ἀχαιούς .
urn:cts:greekLit:tlg0012.tlg001.allen:7.36#ἀλλʼ ἄγε πῶς μέμονας πόλεμον καταπαυσέμεν ἀνδρῶν ;
urn:cts:greekLit:tlg0012.tlg001.allen:7.37#τὴν δʼ αὖτε προσέειπεν ἄναξ Διὸς υἱὸς Ἀπόλλων ·
urn:cts:greekLit:tlg0012.tlg001.allen:7.38#Ἕκτορος ὄρσωμεν κρατερὸν μένος ἱπποδάμοιο ,
urn:cts:greekLit:tlg0012.tlg001.allen:7.39#ἤν τινά που Δαναῶν προκαλέσσεται οἰόθεν οἶος
urn:cts:greekLit:tlg0012.tlg001.allen:7.40#ἀντίβιον μαχέσασθαι ἐν αἰνῇ δηϊοτῆτι ,
urn:cts:greekLit:tlg0012.tlg001.allen:7.41#οἳ δέ κʼ ἀγασσάμενοι χαλκοκνήμιδες Ἀχαιοὶ
urn:cts:greekLit:tlg0012.tlg001.allen:7.42#οἶον ἐπόρσειαν πολεμίζειν Ἕκτορι δίῳ .
urn:cts:greekLit:tlg0012.tlg001.allen:7.43#ὣς ἔφατʼ , οὐδʼ ἀπίθησε θεὰ γλαυκῶπις Ἀθήνη .
urn:cts:greekLit:tlg0012.tlg001.allen:7.44#τῶν δʼ Ἕλενος Πριάμοιο φίλος παῖς σύνθετο θυμῷ
urn:cts:greekLit:tlg0012.tlg001.allen:7.45#βουλήν , ἥ ῥα θεοῖσιν ἐφήνδανε μητιόωσι ·
urn:cts:greekLit:tlg0012.tlg001.allen:7.46#στῆ δὲ παρʼ Ἕκτορʼ ἰὼν καί μιν πρὸς μῦθον ἔειπεν ·
urn:cts:greekLit:tlg0012.tlg001.allen:7.47#Ἕκτορ υἱὲ Πριάμοιο Διὶ μῆτιν ἀτάλαντε
urn:cts:greekLit:tlg0012.tlg001.allen:7.48#ἦ ῥά νύ μοί τι πίθοιο , κασίγνητος δέ τοί εἰμι ·
urn:cts:greekLit:tlg0012.tlg001.allen:7.49#ἄλλους μὲν κάθισον Τρῶας καὶ πάντας Ἀχαιούς ,
urn:cts:greekLit:tlg0012.tlg001.allen:7.50#αὐτὸς δὲ προκάλεσσαι Ἀχαιῶν ὅς τις ἄριστος
urn:cts:greekLit:tlg0012.tlg001.allen:7.51#ἀντίβιον μαχέσασθαι ἐν αἰνῇ δηϊοτῆτι ·
urn:cts:greekLit:tlg0012.tlg001.allen:7.52#οὐ γάρ πώ τοι μοῖρα θανεῖν καὶ πότμον ἐπισπεῖν ·
urn:cts:greekLit:tlg0012.tlg001.allen:7.53#ὣς γὰρ ἐγὼ ὄπʼ ἄκουσα θεῶν αἰειγενετάων .
urn:cts:greekLit:tlg0012.tlg001.allen:7.54#ὣς ἔφαθʼ , Ἕκτωρ δʼ αὖτε χάρη μέγα μῦθον ἀκούσας ,
urn:cts:greekLit:tlg0012.tlg001.allen:7.55#καί ῥʼ ἐς μέσσον ἰὼν Τρώων ἀνέεργε φάλαγγας ,
urn:cts:greekLit:tlg0012.tlg001.allen:7.56#μέσσου δουρὸς ἑλών · οἳ δʼ ἱδρύνθησαν ἅπαντες .
urn:cts:greekLit:tlg0012.tlg001.allen:7.57#κὰδ δʼ Ἀγαμέμνων εἷσεν ἐϋκνήμιδας Ἀχαιούς ·
urn:cts:greekLit:tlg0012.tlg001.allen:7.58#κὰδ δʼ ἄρʼ Ἀθηναίη τε καὶ ἀργυρότοξος Ἀπόλλων
urn:cts:greekLit:tlg0012.tlg001.allen:7.59#ἑζέσθην ὄρνισιν ἐοικότες αἰγυπιοῖσι
urn:cts:greekLit:tlg0012.tlg001.allen:7.60#φηγῷ ἐφʼ ὑψηλῇ πατρὸς Διὸς αἰγιόχοιο
urn:cts:greekLit:tlg0012.tlg001.allen:7.61#ἀνδράσι τερπόμενοι · τῶν δὲ στίχες εἵατο πυκναὶ
urn:cts:greekLit:tlg0012.tlg001.allen:7.62#ἀσπίσι καὶ κορύθεσσι καὶ ἔγχεσι πεφρικυῖαι .
urn:cts:greekLit:tlg0012.tlg001.allen:7.63#οἵη δὲ Ζεφύροιο ἐχεύατο πόντον ἔπι φρὶξ
urn:cts:greekLit:tlg0012.tlg001.allen:7.64#ὀρνυμένοιο νέον , μελάνει δέ τε πόντος ὑπʼ αὐτῆς ,
urn:cts:greekLit:tlg0012.tlg001.allen:7.65#τοῖαι ἄρα στίχες εἵατʼ Ἀχαιῶν τε Τρώων τε
urn:cts:greekLit:tlg0012.tlg001.allen:7.66#ἐν πεδίῳ · Ἕκτωρ δὲ μετʼ ἀμφοτέροισιν ἔειπε ·
urn:cts:greekLit:tlg0012.tlg001.allen:7.67#κέκλυτέ μευ Τρῶες καὶ ἐϋκνήμιδες Ἀχαιοὶ
urn:cts:greekLit:tlg0012.tlg001.allen:7.68#ὄφρʼ εἴπω τά με θυμὸς ἐνὶ στήθεσσι κελεύει .
urn:cts:greekLit:tlg0012.tlg001.allen:7.69#ὅρκια μὲν Κρονίδης ὑψίζυγος οὐκ ἐτέλεσσεν ,
urn:cts:greekLit:tlg0012.tlg001.allen:7.70#ἀλλὰ κακὰ φρονέων τεκμαίρεται ἀμφοτέροισιν
urn:cts:greekLit:tlg0012.tlg001.allen:7.71#εἰς ὅ κεν ἢ ὑμεῖς Τροίην εὔπυργον ἕλητε
urn:cts:greekLit:tlg0012.tlg001.allen:7.72#ἢ αὐτοὶ παρὰ νηυσὶ δαμείετε ποντοπόροισιν .
urn:cts:greekLit:tlg0012.tlg001.allen:7.73#ὑμῖν δʼ ἐν γὰρ ἔασιν ἀριστῆες Παναχαιῶν ·
urn:cts:greekLit:tlg0012.tlg001.allen:7.74#τῶν νῦν ὅν τινα θυμὸς ἐμοὶ μαχέσασθαι ἀνώγει
urn:cts:greekLit:tlg0012.tlg001.allen:7.75#δεῦρʼ ἴτω ἐκ πάντων πρόμος ἔμμεναι Ἕκτορι δίῳ .
urn:cts:greekLit:tlg0012.tlg001.allen:7.76#ὧδε δὲ μυθέομαι , Ζεὺς δʼ ἄμμʼ ἐπιμάρτυρος ἔστω ·
urn:cts:greekLit:tlg0012.tlg001.allen:7.77#εἰ μέν κεν ἐμὲ κεῖνος ἕλῃ ταναήκεϊ χαλκῷ ,
urn:cts:greekLit:tlg0012.tlg001.allen:7.78#τεύχεα συλήσας φερέτω κοίλας ἐπὶ νῆας ,
urn:cts:greekLit:tlg0012.tlg001.allen:7.79#σῶμα δὲ οἴκαδʼ ἐμὸν δόμεναι πάλιν , ὄφρα πυρός με
urn:cts:greekLit:tlg0012.tlg001.allen:7.80#Τρῶες καὶ Τρώων ἄλοχοι λελάχωσι θανόντα .
urn:cts:greekLit:tlg0012.tlg001.allen:7.81#εἰ δέ κʼ ἐγὼ τὸν ἕλω , δώῃ δέ μοι εὖχος Ἀπόλλων ,
urn:cts:greekLit:tlg0012.tlg001.allen:7.82#τεύχεα σύλησας οἴσω προτὶ Ἴλιον ἱρήν ,
urn:cts:greekLit:tlg0012.tlg001.allen:7.83#καὶ κρεμόω προτὶ νηὸν Ἀπόλλωνος ἑκάτοιο ,
urn:cts:greekLit:tlg0012.tlg001.allen:7.84#τὸν δὲ νέκυν ἐπὶ νῆας ἐϋσσέλμους ἀποδώσω ,
urn:cts:greekLit:tlg0012.tlg001.allen:7.85#ὄφρά ἑ ταρχύσωσι κάρη κομόωντες Ἀχαιοί ,
urn:cts:greekLit:tlg0012.tlg001.allen:7.86#σῆμά τέ οἱ χεύωσιν ἐπὶ πλατεῖ Ἑλλησπόντῳ .
urn:cts:greekLit:tlg0012.tlg001.allen:7.87#καί ποτέ τις εἴπῃσι καὶ ὀψιγόνων ἀνθρώπων
urn:cts:greekLit:tlg0012.tlg001.allen:7.88#νηῒ πολυκλήϊδι πλέων ἐπὶ οἴνοπα πόντον ·
urn:cts:greekLit:tlg0012.tlg001.allen:7.89#ἀνδρὸς μὲν τόδε σῆμα πάλαι κατατεθνηῶτος ,
urn:cts:greekLit:tlg0012.tlg001.allen:7.90#ὅν ποτʼ ἀριστεύοντα κατέκτανε φαίδιμος Ἕκτωρ .
urn:cts:greekLit:tlg0012.tlg001.allen:7.91#ὥς ποτέ τις ἐρέει · τὸ δʼ ἐμὸν κλέος οὔ ποτʼ ὀλεῖται .
urn:cts:greekLit:tlg0012.tlg001.allen:7.92#ὣς ἔφαθʼ , οἱ δʼ ἄρα πάντες ἀκὴν ἐγένοντο σιωπῇ ·
urn:cts:greekLit:tlg0012.tlg001.allen:7.93#αἴδεσθεν μὲν ἀνήνασθαι , δεῖσαν δʼ ὑποδέχθαι ·
urn:cts:greekLit:tlg0012.tlg001.allen:7.94#ὀψὲ δὲ δὴ Μενέλαος ἀνίστατο καὶ μετέειπε
urn:cts:greekLit:tlg0012.tlg001.allen:7.95#νείκει ὀνειδίζων , μέγα δὲ στεναχίζετο θυμῷ ·
urn:cts:greekLit:tlg0012.tlg001.allen:7.96#ὤ μοι ἀπειλητῆρες Ἀχαιΐδες οὐκέτʼ Ἀχαιοί ·
urn:cts:greekLit:tlg0012.tlg001.allen:7.97#ἦ μὲν δὴ λώβη τάδε γʼ ἔσσεται αἰνόθεν αἰνῶς
urn:cts:greekLit:tlg0012.tlg001.allen:7.98#εἰ μή τις Δαναῶν νῦν Ἕκτορος ἀντίος εἶσιν .
urn:cts:greekLit:tlg0012.tlg001.allen:7.99#ἀλλʼ ὑμεῖς μὲν πάντες ὕδωρ καὶ γαῖα γένοισθε
urn:cts:greekLit:tlg0012.tlg001.allen:7.100#ἥμενοι αὖθι ἕκαστοι ἀκήριοι ἀκλεὲς αὔτως ·
urn:cts:greekLit:tlg0012.tlg001.allen:7.101#τῷδε δʼ ἐγὼν αὐτὸς θωρήξομαι · αὐτὰρ ὕπερθε
urn:cts:greekLit:tlg0012.tlg001.allen:7.102#νίκης πείρατʼ ἔχονται ἐν ἀθανάτοισι θεοῖσιν .
urn:cts:greekLit:tlg0012.tlg001.allen:7.103#ὣς ἄρα φωνήσας κατεδύσετο τεύχεα καλά .
urn:cts:greekLit:tlg0012.tlg001.allen:7.104#ἔνθά κέ τοι Μενέλαε φάνη βιότοιο τελευτὴ
urn:cts:greekLit:tlg0012.tlg001.allen:7.105#Ἕκτορος ἐν παλάμῃσιν , ἐπεὶ πολὺ φέρτερος ἦεν ,
urn:cts:greekLit:tlg0012.tlg001.allen:7.106#εἰ μὴ ἀναΐξαντες ἕλον βασιλῆες Ἀχαιῶν ,
urn:cts:greekLit:tlg0012.tlg001.allen:7.107#αὐτός τʼ Ἀτρεΐδης εὐρὺ κρείων Ἀγαμέμνων
urn:cts:greekLit:tlg0012.tlg001.allen:7.108#δεξιτερῆς ἕλε χειρὸς ἔπος τʼ ἔφατʼ ἔκ τʼ ὀνόμαζεν ·
urn:cts:greekLit:tlg0012.tlg001.allen:7.109#ἀφραίνεις Μενέλαε διοτρεφές , οὐδέ τί σε χρὴ
urn:cts:greekLit:tlg0012.tlg001.allen:7.110#ταύτης ἀφροσύνης · ἀνὰ δὲ σχέο κηδόμενός περ ,
urn:cts:greekLit:tlg0012.tlg001.allen:7.111#μηδʼ ἔθελʼ ἐξ ἔριδος σεῦ ἀμείνονι φωτὶ μάχεσθαι
urn:cts:greekLit:tlg0012.tlg001.allen:7.112#Ἕκτορι Πριαμίδῃ , τόν τε στυγέουσι καὶ ἄλλοι .
urn:cts:greekLit:tlg0012.tlg001.allen:7.113#καὶ δʼ Ἀχιλεὺς τούτῳ γε μάχῃ ἔνι κυδιανείρῃ
urn:cts:greekLit:tlg0012.tlg001.allen:7.114#ἔρριγʼ ἀντιβολῆσαι , ὅ περ σέο πολλὸν ἀμείνων .
urn:cts:greekLit:tlg0012.tlg001.allen:7.115#ἀλλὰ σὺ μὲν νῦν ἵζευ ἰὼν μετὰ ἔθνος ἑταίρων ,
urn:cts:greekLit:tlg0012.tlg001.allen:7.116#τούτῳ δὲ πρόμον ἄλλον ἀναστήσουσιν Ἀχαιοί .
urn:cts:greekLit:tlg0012.tlg001.allen:7.117#εἴ περ ἀδειής τʼ ἐστὶ καὶ εἰ μόθου ἔστʼ ἀκόρητος ,
urn:cts:greekLit:tlg0012.tlg001.allen:7.118#φημί μιν ἀσπασίως γόνυ κάμψειν , αἴ κε φύγῃσι
urn:cts:greekLit:tlg0012.tlg001.allen:7.119#δηΐου ἐκ πολέμοιο καὶ αἰνῆς δηϊοτῆτος .
urn:cts:greekLit:tlg0012.tlg001.allen:7.120#ὣς εἰπὼν παρέπεισεν ἀδελφειοῦ φρένας ἥρως
urn:cts:greekLit:tlg0012.tlg001.allen:7.121#αἴσιμα παρειπών , ὃ δʼ ἐπείθετο · τοῦ μὲν ἔπειτα
urn:cts:greekLit:tlg0012.tlg001.allen:7.122#γηθόσυνοι θεράποντες ἀπʼ ὤμων τεύχεʼ ἕλοντο ·
urn:cts:greekLit:tlg0012.tlg001.allen:7.123#Νέστωρ δʼ Ἀργείοισιν ἀνίστατο καὶ μετέειπεν ·
urn:cts:greekLit:tlg0012.tlg001.allen:7.124#ὢ πόποι ἦ μέγα πένθος Ἀχαιΐδα γαῖαν ἱκάνει .
urn:cts:greekLit:tlg0012.tlg001.allen:7.125#ἦ κε μέγʼ οἰμώξειε γέρων ἱππηλάτα Πηλεὺς
urn:cts:greekLit:tlg0012.tlg001.allen:7.126#ἐσθλὸς Μυρμιδόνων βουληφόρος ἠδʼ ἀγορητής ,
urn:cts:greekLit:tlg0012.tlg001.allen:7.127#ὅς ποτέ μʼ εἰρόμενος μέγʼ ἐγήθεεν ᾧ ἐνὶ οἴκῳ
urn:cts:greekLit:tlg0012.tlg001.allen:7.128#πάντων Ἀργείων ἐρέων γενεήν τε τόκον τε .
urn:cts:greekLit:tlg0012.tlg001.allen:7.129#τοὺς νῦν εἰ πτώσσοντας ὑφʼ Ἕκτορι πάντας ἀκούσαι ,
urn:cts:greekLit:tlg0012.tlg001.allen:7.130#πολλά κεν ἀθανάτοισι φίλας ἀνὰ χεῖρας ἀείραι
urn:cts:greekLit:tlg0012.tlg001.allen:7.131#θυμὸν ἀπὸ μελέων δῦναι δόμον Ἄϊδος εἴσω .
urn:cts:greekLit:tlg0012.tlg001.allen:7.132#αἲ γὰρ Ζεῦ τε πάτερ καὶ Ἀθηναίη καὶ Ἄπολλον
urn:cts:greekLit:tlg0012.tlg001.allen:7.133#ἡβῷμʼ ὡς ὅτʼ ἐπʼ ὠκυρόῳ Κελάδοντι μάχοντο
urn:cts:greekLit:tlg0012.tlg001.allen:7.134#ἀγρόμενοι Πύλιοί τε καὶ Ἀρκάδες ἐγχεσίμωροι
urn:cts:greekLit:tlg0012.tlg001.allen:7.135#Φειᾶς πὰρ τείχεσσιν Ἰαρδάνου ἀμφὶ ῥέεθρα .
urn:cts:greekLit:tlg0012.tlg001.allen:7.136#τοῖσι δʼ Ἐρευθαλίων πρόμος ἵστατο ἰσόθεος φὼς
urn:cts:greekLit:tlg0012.tlg001.allen:7.137#τεύχεʼ ἔχων ὤμοισιν Ἀρηϊθόοιο ἄνακτος
urn:cts:greekLit:tlg0012.tlg001.allen:7.138#δίου Ἀρηϊθόου , τὸν ἐπίκλησιν κορυνήτην
urn:cts:greekLit:tlg0012.tlg001.allen:7.139#ἄνδρες κίκλησκον καλλίζωνοί τε γυναῖκες
urn:cts:greekLit:tlg0012.tlg001.allen:7.140#οὕνεκʼ ἄρʼ οὐ τόξοισι μαχέσκετο δουρί τε μακρῷ ,
urn:cts:greekLit:tlg0012.tlg001.allen:7.141#ἀλλὰ σιδηρείῃ κορύνῃ ῥήγνυσκε φάλαγγας .
urn:cts:greekLit:tlg0012.tlg001.allen:7.142#τὸν Λυκόοργος ἔπεφνε δόλῳ , οὔ τι κράτεΐ γε ,
urn:cts:greekLit:tlg0012.tlg001.allen:7.143#στεινωπῷ ἐν ὁδῷ ὅθʼ ἄρʼ οὐ κορύνη οἱ ὄλεθρον
urn:cts:greekLit:tlg0012.tlg001.allen:7.144#χραῖσμε σιδηρείη · πρὶν γὰρ Λυκόοργος ὑποφθὰς
urn:cts:greekLit:tlg0012.tlg001.allen:7.145#δουρὶ μέσον περόνησεν , ὃ δʼ ὕπτιος οὔδει ἐρείσθη ·
urn:cts:greekLit:tlg0012.tlg001.allen:7.146#τεύχεα δʼ ἐξενάριξε , τά οἱ πόρε χάλκεος Ἄρης .
urn:cts:greekLit:tlg0012.tlg001.allen:7.147#καὶ τὰ μὲν αὐτὸς ἔπειτα φόρει μετὰ μῶλον Ἄρηος ·
urn:cts:greekLit:tlg0012.tlg001.allen:7.148#αὐτὰρ ἐπεὶ Λυκόοργος ἐνὶ μεγάροισιν ἐγήρα ,
urn:cts:greekLit:tlg0012.tlg001.allen:7.149#δῶκε δʼ Ἐρευθαλίωνι φίλῳ θεράποντι φορῆναι ·
urn:cts:greekLit:tlg0012.tlg001.allen:7.150#τοῦ ὅ γε τεύχεʼ ἔχων προκαλίζετο πάντας ἀρίστους .
urn:cts:greekLit:tlg0012.tlg001.allen:7.151#οἳ δὲ μάλʼ ἐτρόμεον καὶ ἐδείδισαν , οὐδέ τις ἔτλη ·
urn:cts:greekLit:tlg0012.tlg001.allen:7.152#ἀλλʼ ἐμὲ θυμὸς ἀνῆκε πολυτλήμων πολεμίζειν
urn:cts:greekLit:tlg0012.tlg001.allen:7.153#θάρσεϊ ᾧ · γενεῇ δὲ νεώτατος ἔσκον ἁπάντων ·
urn:cts:greekLit:tlg0012.tlg001.allen:7.154#καὶ μαχόμην οἱ ἐγώ , δῶκεν δέ μοι εὖχος Ἀθήνη .
urn:cts:greekLit:tlg0012.tlg001.allen:7.155#τὸν δὴ μήκιστον καὶ κάρτιστον κτάνον ἄνδρα ·
urn:cts:greekLit:tlg0012.tlg001.allen:7.156#πολλὸς γάρ τις ἔκειτο παρήορος ἔνθα καὶ ἔνθα .
urn:cts:greekLit:tlg0012.tlg001.allen:7.157#εἴθʼ ὣς ἡβώοιμι , βίη δέ μοι ἔμπεδος εἴη ·
urn:cts:greekLit:tlg0012.tlg001.allen:7.158#τώ κε τάχʼ ἀντήσειε μάχης κορυθαίολος Ἕκτωρ .
urn:cts:greekLit:tlg0012.tlg001.allen:7.159#ὑμέων δʼ οἵ περ ἔασιν ἀριστῆες Παναχαιῶν
urn:cts:greekLit:tlg0012.tlg001.allen:7.160#οὐδʼ οἳ προφρονέως μέμαθʼ Ἕκτορος ἀντίον ἐλθεῖν .
urn:cts:greekLit:tlg0012.tlg001.allen:7.161#ὣς νείκεσσʼ ὃ γέρων , οἳ δʼ ἐννέα πάντες ἀνέσταν .
urn:cts:greekLit:tlg0012.tlg001.allen:7.162#ὦρτο πολὺ πρῶτος μὲν ἄναξ ἀνδρῶν Ἀγαμέμνων ,
urn:cts:greekLit:tlg0012.tlg001.allen:7.163#τῷ δʼ ἐπὶ Τυδεΐδης ὦρτο κρατερὸς Διομήδης ,
urn:cts:greekLit:tlg0012.tlg001.allen:7.164#τοῖσι δʼ ἐπʼ Αἴαντες θοῦριν ἐπιειμένοι ἀλκήν ,
urn:cts:greekLit:tlg0012.tlg001.allen:7.165#τοῖσι δʼ ἐπʼ Ἰδομενεὺς καὶ ὀπάων Ἰδομενῆος
urn:cts:greekLit:tlg0012.tlg001.allen:7.166#Μηριόνης ἀτάλαντος Ἐνυαλίῳ ἀνδρειφόντῃ ,
urn:cts:greekLit:tlg0012.tlg001.allen:7.167#τοῖσι δʼ ἐπʼ Εὐρύπυλος Εὐαίμονος ἀγλαὸς υἱός ,
urn:cts:greekLit:tlg0012.tlg001.allen:7.168#ἂν δὲ Θόας Ἀνδραιμονίδης καὶ δῖος Ὀδυσσεύς ·
urn:cts:greekLit:tlg0012.tlg001.allen:7.169#πάντες ἄρʼ οἵ γʼ ἔθελον πολεμίζειν Ἕκτορι δίῳ .
urn:cts:greekLit:tlg0012.tlg001.allen:7.170#τοῖς δʼ αὖτις μετέειπε Γερήνιος ἱππότα Νέστωρ ·
urn:cts:greekLit:tlg0012.tlg001.allen:7.171#κλήρῳ νῦν πεπάλασθε διαμπερὲς ὅς κε λάχῃσιν ·
urn:cts:greekLit:tlg0012.tlg001.allen:7.172#οὗτος γὰρ δὴ ὀνήσει ἐϋκνήμιδας Ἀχαιούς ,
urn:cts:greekLit:tlg0012.tlg001.allen:7.173#καὶ δʼ αὐτὸς ὃν θυμὸν ὀνήσεται αἴ κε φύγῃσι
urn:cts:greekLit:tlg0012.tlg001.allen:7.174#δηΐου ἐκ πολέμοιο καὶ αἰνῆς δηϊοτῆτος .
urn:cts:greekLit:tlg0012.tlg001.allen:7.175#ὣς ἔφαθʼ , οἳ δὲ κλῆρον ἐσημήναντο ἕκαστος ,
urn:cts:greekLit:tlg0012.tlg001.allen:7.176#ἐν δʼ ἔβαλον κυνέῃ Ἀγαμέμνονος Ἀτρεΐδαο .
urn:cts:greekLit:tlg0012.tlg001.allen:7.177#λαοὶ δʼ ἠρήσαντο , θεοῖσι δὲ χεῖρας ἀνέσχον ·
urn:cts:greekLit:tlg0012.tlg001.allen:7.178#ὧδε δέ τις εἴπεσκεν ἰδὼν εἰς οὐρανὸν εὐρύν ·
urn:cts:greekLit:tlg0012.tlg001.allen:7.179#Ζεῦ πάτερ ἢ Αἴαντα λαχεῖν , ἢ Τυδέος υἱόν ,
urn:cts:greekLit:tlg0012.tlg001.allen:7.180#ἢ αὐτὸν βασιλῆα πολυχρύσοιο Μυκήνης .
urn:cts:greekLit:tlg0012.tlg001.allen:7.181#ὣς ἄρʼ ἔφαν , πάλλεν δὲ Γερήνιος ἱππότα Νέστωρ ,
urn:cts:greekLit:tlg0012.tlg001.allen:7.182#ἐκ δʼ ἔθορε κλῆρος κυνέης ὃν ἄρʼ ἤθελον αὐτοὶ
urn:cts:greekLit:tlg0012.tlg001.allen:7.183#Αἴαντος · κῆρυξ δὲ φέρων ἀνʼ ὅμιλον ἁπάντῃ
urn:cts:greekLit:tlg0012.tlg001.allen:7.184#δεῖξʼ ἐνδέξια πᾶσιν ἀριστήεσσιν Ἀχαιῶν .
urn:cts:greekLit:tlg0012.tlg001.allen:7.185#οἳ δʼ οὐ γιγνώσκοντες ἀπηνήναντο ἕκαστος .
urn:cts:greekLit:tlg0012.tlg001.allen:7.186#ἀλλʼ ὅτε δὴ τὸν ἵκανε φέρων ἀνʼ ὅμιλον ἁπάντῃ
urn:cts:greekLit:tlg0012.tlg001.allen:7.187#ὅς μιν ἐπιγράψας κυνέῃ βάλε φαίδιμος Αἴας ,
urn:cts:greekLit:tlg0012.tlg001.allen:7.188#ἤτοι ὑπέσχεθε χεῖρʼ , ὃ δʼ ἄρʼ ἔμβαλεν ἄγχι παραστάς ,
urn:cts:greekLit:tlg0012.tlg001.allen:7.189#γνῶ δὲ κλήρου σῆμα ἰδών , γήθησε δὲ θυμῷ .
urn:cts:greekLit:tlg0012.tlg001.allen:7.190#τὸν μὲν πὰρ πόδʼ ἑὸν χαμάδις βάλε φώνησέν τε ·
urn:cts:greekLit:tlg0012.tlg001.allen:7.191#ὦ φίλοι ἤτοι κλῆρος ἐμός , χαίρω δὲ καὶ αὐτὸς
urn:cts:greekLit:tlg0012.tlg001.allen:7.192#θυμῷ , ἐπεὶ δοκέω νικησέμεν Ἕκτορα δῖον .
urn:cts:greekLit:tlg0012.tlg001.allen:7.193#ἀλλʼ ἄγετʼ ὄφρʼ ἂν ἐγὼ πολεμήϊα τεύχεα δύω ,
urn:cts:greekLit:tlg0012.tlg001.allen:7.194#τόφρʼ ὑμεῖς εὔχεσθε Διὶ Κρονίωνι ἄνακτι
urn:cts:greekLit:tlg0012.tlg001.allen:7.195#σιγῇ ἐφʼ ὑμείων ἵνα μὴ Τρῶές γε πύθωνται ,
urn:cts:greekLit:tlg0012.tlg001.allen:7.196#ἠὲ καὶ ἀμφαδίην , ἐπεὶ οὔ τινα δείδιμεν ἔμπης ·
urn:cts:greekLit:tlg0012.tlg001.allen:7.197#οὐ γάρ τίς με βίῃ γε ἑκὼν ἀέκοντα δίηται
urn:cts:greekLit:tlg0012.tlg001.allen:7.198#οὐδέ τι ἰδρείῃ , ἐπεὶ οὐδʼ ἐμὲ νήϊδά γʼ οὕτως
urn:cts:greekLit:tlg0012.tlg001.allen:7.199#ἔλπομαι ἐν Σαλαμῖνι γενέσθαι τε τραφέμεν τε .
urn:cts:greekLit:tlg0012.tlg001.allen:7.200#ὣς ἔφαθʼ , οἳ δʼ εὔχοντο Διὶ Κρονίωνι ἄνακτι ·
urn:cts:greekLit:tlg0012.tlg001.allen:7.201#ὧδε δέ τις εἴπεσκεν ἰδὼν εἰς οὐρανὸν εὐρύν ·
urn:cts:greekLit:tlg0012.tlg001.allen:7.202#Ζεῦ πάτερ Ἴδηθεν μεδέων κύδιστε μέγιστε
urn:cts:greekLit:tlg0012.tlg001.allen:7.203#δὸς νίκην Αἴαντι καὶ ἀγλαὸν εὖχος ἀρέσθαι ·
urn:cts:greekLit:tlg0012.tlg001.allen:7.204#εἰ δὲ καὶ Ἕκτορά περ φιλέεις καὶ κήδεαι αὐτοῦ ,
urn:cts:greekLit:tlg0012.tlg001.allen:7.205#ἴσην ἀμφοτέροισι βίην καὶ κῦδος ὄπασσον .
urn:cts:greekLit:tlg0012.tlg001.allen:7.206#ὣς ἄρʼ ἔφαν , Αἴας δὲ κορύσσετο νώροπι χαλκῷ .
urn:cts:greekLit:tlg0012.tlg001.allen:7.207#αὐτὰρ ἐπεὶ δὴ πάντα περὶ χροῒ ἕσσατο τεύχεα ,
urn:cts:greekLit:tlg0012.tlg001.allen:7.208#σεύατʼ ἔπειθʼ οἷός τε πελώριος ἔρχεται Ἄρης ,
urn:cts:greekLit:tlg0012.tlg001.allen:7.209#ὅς τʼ εἶσιν πόλεμον δὲ μετʼ ἀνέρας οὕς τε Κρονίων
urn:cts:greekLit:tlg0012.tlg001.allen:7.210#θυμοβόρου ἔριδος μένεϊ ξυνέηκε μάχεσθαι .
urn:cts:greekLit:tlg0012.tlg001.allen:7.211#τοῖος ἄρʼ Αἴας ὦρτο πελώριος ἕρκος Ἀχαιῶν
urn:cts:greekLit:tlg0012.tlg001.allen:7.212#μειδιόων βλοσυροῖσι προσώπασι · νέρθε δὲ ποσσὶν
urn:cts:greekLit:tlg0012.tlg001.allen:7.213#ἤϊε μακρὰ βιβάς , κραδάων δολιχόσκιον ἔγχος .
urn:cts:greekLit:tlg0012.tlg001.allen:7.214#τὸν δὲ καὶ Ἀργεῖοι μὲν ἐγήθεον εἰσορόωντες ,
urn:cts:greekLit:tlg0012.tlg001.allen:7.215#Τρῶας δὲ τρόμος αἰνὸς ὑπήλυθε γυῖα ἕκαστον ,
urn:cts:greekLit:tlg0012.tlg001.allen:7.216#Ἕκτορί τʼ αὐτῷ θυμὸς ἐνὶ στήθεσσι πάτασσεν ·
urn:cts:greekLit:tlg0012.tlg001.allen:7.217#ἀλλʼ οὔ πως ἔτι εἶχεν ὑποτρέσαι οὐδʼ ἀναδῦναι
urn:cts:greekLit:tlg0012.tlg001.allen:7.218#ἂψ λαῶν ἐς ὅμιλον , ἐπεὶ προκαλέσσατο χάρμῃ .
urn:cts:greekLit:tlg0012.tlg001.allen:7.219#Αἴας δʼ ἐγγύθεν ἦλθε φέρων σάκος ἠΰτε πύργον
urn:cts:greekLit:tlg0012.tlg001.allen:7.220#χάλκεον ἑπταβόειον , ὅ οἱ Τυχίος κάμε τεύχων
urn:cts:greekLit:tlg0012.tlg001.allen:7.221#σκυτοτόμων ὄχʼ ἄριστος Ὕλῃ ἔνι οἰκία ναίων ,
urn:cts:greekLit:tlg0012.tlg001.allen:7.222#ὅς οἱ ἐποίησεν σάκος αἰόλον ἑπταβόειον
urn:cts:greekLit:tlg0012.tlg001.allen:7.223#ταύρων ζατρεφέων , ἐπὶ δʼ ὄγδοον ἤλασε χαλκόν .
urn:cts:greekLit:tlg0012.tlg001.allen:7.224#τὸ πρόσθε στέρνοιο φέρων Τελαμώνιος Αἴας
urn:cts:greekLit:tlg0012.tlg001.allen:7.225#στῆ ῥα μάλʼ Ἕκτορος ἐγγύς , ἀπειλήσας δὲ προσηύδα ·
urn:cts:greekLit:tlg0012.tlg001.allen:7.226#Ἕκτορ νῦν μὲν δὴ σάφα εἴσεαι οἰόθεν οἶος
urn:cts:greekLit:tlg0012.tlg001.allen:7.227#οἷοι καὶ Δαναοῖσιν ἀριστῆες μετέασι
urn:cts:greekLit:tlg0012.tlg001.allen:7.228#καὶ μετʼ Ἀχιλλῆα ῥηξήνορα θυμολέοντα .
urn:cts:greekLit:tlg0012.tlg001.allen:7.229#ἀλλʼ ὃ μὲν ἐν νήεσσι κορωνίσι ποντοπόροισι
urn:cts:greekLit:tlg0012.tlg001.allen:7.230#κεῖτʼ ἀπομηνίσας Ἀγαμέμνονι ποιμένι λαῶν ·
urn:cts:greekLit:tlg0012.tlg001.allen:7.231#ἡμεῖς δʼ εἰμὲν τοῖοι οἳ ἂν σέθεν ἀντιάσαιμεν
urn:cts:greekLit:tlg0012.tlg001.allen:7.232#καὶ πολέες · ἀλλʼ ἄρχε μάχης ἠδὲ πτολέμοιο .
urn:cts:greekLit:tlg0012.tlg001.allen:7.233#τὸν δʼ αὖτε προσέειπε μέγας κορυθαίολος Ἕκτωρ ·
urn:cts:greekLit:tlg0012.tlg001.allen:7.234#Αἶαν διογενὲς Τελαμώνιε κοίρανε λαῶν
urn:cts:greekLit:tlg0012.tlg001.allen:7.235#μή τί μευ ἠΰτε παιδὸς ἀφαυροῦ πειρήτιζε
urn:cts:greekLit:tlg0012.tlg001.allen:7.236#ἠὲ γυναικός , ἣ οὐκ οἶδεν πολεμήϊα ἔργα .
urn:cts:greekLit:tlg0012.tlg001.allen:7.237#αὐτὰρ ἐγὼν εὖ οἶδα μάχας τʼ ἀνδροκτασίας τε ·
urn:cts:greekLit:tlg0012.tlg001.allen:7.238#οἶδʼ ἐπὶ δεξιά , οἶδʼ ἐπʼ ἀριστερὰ νωμῆσαι βῶν
urn:cts:greekLit:tlg0012.tlg001.allen:7.239#ἀζαλέην , τό μοι ἔστι ταλαύρινον πολεμίζειν ·
urn:cts:greekLit:tlg0012.tlg001.allen:7.240#οἶδα δʼ ἐπαΐξαι μόθον ἵππων ὠκειάων ·
urn:cts:greekLit:tlg0012.tlg001.allen:7.241#οἶδα δʼ ἐνὶ σταδίῃ δηΐῳ μέλπεσθαι Ἄρηϊ .
urn:cts:greekLit:tlg0012.tlg001.allen:7.242#ἀλλʼ οὐ γάρ σʼ ἐθέλω βαλέειν τοιοῦτον ἐόντα
urn:cts:greekLit:tlg0012.tlg001.allen:7.243#λάθρῃ ὀπιπεύσας , ἀλλʼ ἀμφαδόν , αἴ κε τύχωμι .
urn:cts:greekLit:tlg0012.tlg001.allen:7.244#ἦ ῥα , καὶ ἀμπεπαλὼν προΐει δολιχόσκιον ἔγχος ,
urn:cts:greekLit:tlg0012.tlg001.allen:7.245#καὶ βάλεν Αἴαντος δεινὸν σάκος ἑπταβόειον
urn:cts:greekLit:tlg0012.tlg001.allen:7.246#ἀκρότατον κατὰ χαλκόν , ὃς ὄγδοος ἦεν ἐπʼ αὐτῷ .
urn:cts:greekLit:tlg0012.tlg001.allen:7.247#ἓξ δὲ διὰ πτύχας ἦλθε δαΐζων χαλκὸς ἀτειρής ,
urn:cts:greekLit:tlg0012.tlg001.allen:7.248#ἐν τῇ δʼ ἑβδομάτῃ ῥινῷ σχέτο · δεύτερος αὖτε
urn:cts:greekLit:tlg0012.tlg001.allen:7.249#Αἴας διογενὴς προΐει δολιχόσκιον ἔγχος ,
urn:cts:greekLit:tlg0012.tlg001.allen:7.250#καὶ βάλε Πριαμίδαο κατʼ ἀσπίδα πάντοσʼ ἐΐσην .
urn:cts:greekLit:tlg0012.tlg001.allen:7.251#διὰ μὲν ἀσπίδος ἦλθε φαεινῆς ὄβριμον ἔγχος ,
urn:cts:greekLit:tlg0012.tlg001.allen:7.252#καὶ διὰ θώρηκος πολυδαιδάλου ἠρήρειστο ·
urn:cts:greekLit:tlg0012.tlg001.allen:7.253#ἀντικρὺ δὲ παραὶ λαπάρην διάμησε χιτῶνα
urn:cts:greekLit:tlg0012.tlg001.allen:7.254#ἔγχος · ὃ δʼ ἐκλίνθη καὶ ἀλεύατο κῆρα μέλαιναν .
urn:cts:greekLit:tlg0012.tlg001.allen:7.255#τὼ δʼ ἐκσπασσαμένω δολίχʼ ἔγχεα χερσὶν ἅμʼ ἄμφω
urn:cts:greekLit:tlg0012.tlg001.allen:7.256#σύν ῥʼ ἔπεσον λείουσιν ἐοικότες ὠμοφάγοισιν
urn:cts:greekLit:tlg0012.tlg001.allen:7.257#ἢ συσὶ κάπροισιν , τῶν τε σθένος οὐκ ἀλαπαδνόν .
urn:cts:greekLit:tlg0012.tlg001.allen:7.258#Πριαμίδης μὲν ἔπειτα μέσον σάκος οὔτασε δουρί ,
urn:cts:greekLit:tlg0012.tlg001.allen:7.259#οὐδʼ ἔρρηξεν χαλκός , ἀνεγνάμφθη δέ οἱ αἰχμή .
urn:cts:greekLit:tlg0012.tlg001.allen:7.260#Αἴας δʼ ἀσπίδα νύξεν ἐπάλμενος · ἣ δὲ διαπρὸ
urn:cts:greekLit:tlg0012.tlg001.allen:7.261#ἤλυθεν ἐγχείη , στυφέλιξε δέ μιν μεμαῶτα ,
urn:cts:greekLit:tlg0012.tlg001.allen:7.262#τμήδην δʼ αὐχένʼ ἐπῆλθε , μέλαν δʼ ἀνεκήκιεν αἷμα ,
urn:cts:greekLit:tlg0012.tlg001.allen:7.263#ἀλλʼ οὐδʼ ὧς ἀπέληγε μάχης κορυθαίολος Ἕκτωρ ,
urn:cts:greekLit:tlg0012.tlg001.allen:7.264#ἀλλʼ ἀναχασσάμενος λίθον εἵλετο χειρὶ παχείῃ
urn:cts:greekLit:tlg0012.tlg001.allen:7.265#κείμενον ἐν πεδίῳ μέλανα τρηχύν τε μέγαν τε ·
urn:cts:greekLit:tlg0012.tlg001.allen:7.266#τῷ βάλεν Αἴαντος δεινὸν σάκος ἑπταβόειον
urn:cts:greekLit:tlg0012.tlg001.allen:7.267#μέσσον ἐπομφάλιον · περιήχησεν δʼ ἄρα χαλκός .
urn:cts:greekLit:tlg0012.tlg001.allen:7.268#δεύτερος αὖτʼ Αἴας πολὺ μείζονα λᾶαν ἀείρας
urn:cts:greekLit:tlg0012.tlg001.allen:7.269#ἧκʼ ἐπιδινήσας , ἐπέρεισε δὲ ἶνʼ ἀπέλεθρον ,
urn:cts:greekLit:tlg0012.tlg001.allen:7.270#εἴσω δʼ ἀσπίδʼ ἔαξε βαλὼν μυλοειδέϊ πέτρῳ ,
urn:cts:greekLit:tlg0012.tlg001.allen:7.271#βλάψε δέ οἱ φίλα γούναθʼ · ὃ δʼ ὕπτιος ἐξετανύσθη
urn:cts:greekLit:tlg0012.tlg001.allen:7.272#ἀσπίδι ἐγχριμφθείς · τὸν δʼ αἶψʼ ὤρθωσεν Ἀπόλλων .
urn:cts:greekLit:tlg0012.tlg001.allen:7.273#καί νύ κε δὴ ξιφέεσσʼ αὐτοσχεδὸν οὐτάζοντο ,
urn:cts:greekLit:tlg0012.tlg001.allen:7.274#εἰ μὴ κήρυκες Διὸς ἄγγελοι ἠδὲ καὶ ἀνδρῶν
urn:cts:greekLit:tlg0012.tlg001.allen:7.275#ἦλθον , ὃ μὲν Τρώων , ὃ δʼ Ἀχαιῶν χαλκοχιτώνων ,
urn:cts:greekLit:tlg0012.tlg001.allen:7.276#Ταλθύβιός τε καὶ Ἰδαῖος πεπνυμένω ἄμφω ·
urn:cts:greekLit:tlg0012.tlg001.allen:7.277#μέσσῳ δʼ ἀμφοτέρων σκῆπτρα σχέθον , εἶπέ τε μῦθον
urn:cts:greekLit:tlg0012.tlg001.allen:7.278#κῆρυξ Ἰδαῖος πεπνυμένα μήδεα εἰδώς ·
urn:cts:greekLit:tlg0012.tlg001.allen:7.279#μηκέτι παῖδε φίλω πολεμίζετε μηδὲ μάχεσθον ·
urn:cts:greekLit:tlg0012.tlg001.allen:7.280#ἀμφοτέρω γὰρ σφῶϊ φιλεῖ νεφεληγερέτα Ζεύς ,
urn:cts:greekLit:tlg0012.tlg001.allen:7.281#ἄμφω δʼ αἰχμητά · τό γε δὴ καὶ ἴδμεν ἅπαντες .
urn:cts:greekLit:tlg0012.tlg001.allen:7.282#νὺξ δʼ ἤδη τελέθει · ἀγαθὸν καὶ νυκτὶ πιθέσθαι .
urn:cts:greekLit:tlg0012.tlg001.allen:7.283#τὸν δʼ ἀπαμειβόμενος προσέφη Τελαμώνιος Αἴας ·
urn:cts:greekLit:tlg0012.tlg001.allen:7.284#Ἰδαῖʼ Ἕκτορα ταῦτα κελεύετε μυθήσασθαι ·
urn:cts:greekLit:tlg0012.tlg001.allen:7.285#αὐτὸς γὰρ χάρμῃ προκαλέσσατο πάντας ἀρίστους .
urn:cts:greekLit:tlg0012.tlg001.allen:7.286#ἀρχέτω · αὐτὰρ ἐγὼ μάλα πείσομαι ᾗ περ ἂν οὗτος .
urn:cts:greekLit:tlg0012.tlg001.allen:7.287#τὸν δʼ αὖτε προσέειπε μέγας κορυθαίολος Ἕκτωρ ·
urn:cts:greekLit:tlg0012.tlg001.allen:7.288#Αἶαν ἐπεί τοι δῶκε θεὸς μέγεθός τε βίην τε
urn:cts:greekLit:tlg0012.tlg001.allen:7.289#καὶ πινυτήν , περὶ δʼ ἔγχει Ἀχαιῶν φέρτατός ἐσσι ,
urn:cts:greekLit:tlg0012.tlg001.allen:7.290#νῦν μὲν παυσώμεσθα μάχης καὶ δηϊοτῆτος
urn:cts:greekLit:tlg0012.tlg001.allen:7.291#σήμερον · ὕστερον αὖτε μαχησόμεθʼ εἰς ὅ κε δαίμων
urn:cts:greekLit:tlg0012.tlg001.allen:7.292#ἄμμε διακρίνῃ , δώῃ δʼ ἑτέροισί γε νίκην .
urn:cts:greekLit:tlg0012.tlg001.allen:7.293#νὺξ δʼ ἤδη τελέθει · ἀγαθὸν καὶ νυκτὶ πιθέσθαι ,
urn:cts:greekLit:tlg0012.tlg001.allen:7.294#ὡς σύ τʼ ἐϋφρήνῃς πάντας παρὰ νηυσὶν Ἀχαιούς ,
urn:cts:greekLit:tlg0012.tlg001.allen:7.295#σούς τε μάλιστα ἔτας καὶ ἑταίρους , οἵ τοι ἔασιν ·
urn:cts:greekLit:tlg0012.tlg001.allen:7.296#αὐτὰρ ἐγὼ κατὰ ἄστυ μέγα Πριάμοιο ἄνακτος
urn:cts:greekLit:tlg0012.tlg001.allen:7.297#Τρῶας ἐϋφρανέω καὶ Τρῳάδας ἑλκεσιπέπλους ,
urn:cts:greekLit:tlg0012.tlg001.allen:7.298#αἵ τέ μοι εὐχόμεναι θεῖον δύσονται ἀγῶνα .
urn:cts:greekLit:tlg0012.tlg001.allen:7.299#δῶρα δʼ ἄγʼ ἀλλήλοισι περικλυτὰ δώομεν ἄμφω ,
urn:cts:greekLit:tlg0012.tlg001.allen:7.300#ὄφρά τις ὧδʼ εἴπῃσιν Ἀχαιῶν τε Τρώων τε ·
urn:cts:greekLit:tlg0012.tlg001.allen:7.301#ἠμὲν ἐμαρνάσθην ἔριδος πέρι θυμοβόροιο ,
urn:cts:greekLit:tlg0012.tlg001.allen:7.302#ἠδʼ αὖτʼ ἐν φιλότητι διέτμαγεν ἀρθμήσαντε .
urn:cts:greekLit:tlg0012.tlg001.allen:7.303#ὣς ἄρα φωνήσας δῶκε ξίφος ἀργυρόηλον
urn:cts:greekLit:tlg0012.tlg001.allen:7.304#σὺν κολεῷ τε φέρων καὶ ἐϋτμήτῳ τελαμῶνι ·
urn:cts:greekLit:tlg0012.tlg001.allen:7.305#Αἴας δὲ ζωστῆρα δίδου φοίνικι φαεινόν .
urn:cts:greekLit:tlg0012.tlg001.allen:7.306#τὼ δὲ διακρινθέντε ὃ μὲν μετὰ λαὸν Ἀχαιῶν
urn:cts:greekLit:tlg0012.tlg001.allen:7.307#ἤϊʼ , ὃ δʼ ἐς Τρώων ὅμαδον κίε · τοὶ δὲ χάρησαν ,
urn:cts:greekLit:tlg0012.tlg001.allen:7.308#ὡς εἶδον ζωόν τε καὶ ἀρτεμέα προσιόντα ,
urn:cts:greekLit:tlg0012.tlg001.allen:7.309#Αἴαντος προφυγόντα μένος καὶ χεῖρας ἀάπτους ·
urn:cts:greekLit:tlg0012.tlg001.allen:7.310#καί ῥʼ ἦγον προτὶ ἄστυ ἀελπτέοντες σόον εἶναι .
urn:cts:greekLit:tlg0012.tlg001.allen:7.311#Αἴαντʼ αὖθʼ ἑτέρωθεν ἐϋκνήμιδες Ἀχαιοὶ
urn:cts:greekLit:tlg0012.tlg001.allen:7.312#εἰς Ἀγαμέμνονα δῖον ἄγον κεχαρηότα νίκῃ .
urn:cts:greekLit:tlg0012.tlg001.allen:7.313#οἳ δʼ ὅτε δὴ κλισίῃσιν ἐν Ἀτρεΐδαο γένοντο ,
urn:cts:greekLit:tlg0012.tlg001.allen:7.314#τοῖσι δὲ βοῦν ἱέρευσεν ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:7.315#ἄρσενα πενταέτηρον ὑπερμενέϊ Κρονίωνι .
urn:cts:greekLit:tlg0012.tlg001.allen:7.316#τὸν δέρον ἀμφί θʼ ἕπον , καί μιν διέχευαν ἅπαντα ,
urn:cts:greekLit:tlg0012.tlg001.allen:7.317#μίστυλλόν τʼ ἄρʼ ἐπισταμένως πεῖράν τʼ ὀβελοῖσιν ,
urn:cts:greekLit:tlg0012.tlg001.allen:7.318#ὄπτησάν τε περιφραδέως , ἐρύσαντό τε πάντα .
urn:cts:greekLit:tlg0012.tlg001.allen:7.319#αὐτὰρ ἐπεὶ παύσαντο πόνου τετύκοντό τε δαῖτα ,
urn:cts:greekLit:tlg0012.tlg001.allen:7.320#δαίνυντʼ , οὐδέ τι θυμὸς ἐδεύετο δαιτὸς ἐΐσης ·
urn:cts:greekLit:tlg0012.tlg001.allen:7.321#νώτοισιν δʼ Αἴαντα διηνεκέεσσι γέραιρεν
urn:cts:greekLit:tlg0012.tlg001.allen:7.322#ἥρως Ἀτρεΐδης εὐρὺ κρείων Ἀγαμέμνων .
urn:cts:greekLit:tlg0012.tlg001.allen:7.323#αὐτὰρ ἐπεὶ πόσιος καὶ ἐδητύος ἐξ ἔρον ἕντο ,
urn:cts:greekLit:tlg0012.tlg001.allen:7.324#τοῖς ὁ γέρων πάμπρωτος ὑφαίνειν ἤρχετο μῆτιν
urn:cts:greekLit:tlg0012.tlg001.allen:7.325#Νέστωρ , οὗ καὶ πρόσθεν ἀρίστη φαίνετο βουλή ·
urn:cts:greekLit:tlg0012.tlg001.allen:7.326#ὅ σφιν ἐϋφρονέων ἀγορήσατο καὶ μετέειπεν ·
urn:cts:greekLit:tlg0012.tlg001.allen:7.327#Ἀτρεΐδη τε καὶ ἄλλοι ἀριστῆες Παναχαιῶν ,
urn:cts:greekLit:tlg0012.tlg001.allen:7.328#πολλοὶ γὰρ τεθνᾶσι κάρη κομόωντες Ἀχαιοί ,
urn:cts:greekLit:tlg0012.tlg001.allen:7.329#τῶν νῦν αἷμα κελαινὸν ἐΰρροον ἀμφὶ Σκάμανδρον
urn:cts:greekLit:tlg0012.tlg001.allen:7.330#ἐσκέδασʼ ὀξὺς Ἄρης , ψυχαὶ δʼ Ἄϊδος δὲ κατῆλθον ·
urn:cts:greekLit:tlg0012.tlg001.allen:7.331#τώ σε χρὴ πόλεμον μὲν ἅμʼ ἠοῖ παῦσαι Ἀχαιῶν ,
urn:cts:greekLit:tlg0012.tlg001.allen:7.332#αὐτοὶ δʼ ἀγρόμενοι κυκλήσομεν ἐνθάδε νεκροὺς
urn:cts:greekLit:tlg0012.tlg001.allen:7.333#βουσὶ καὶ ἡμιόνοισιν · ἀτὰρ κατακήομεν αὐτοὺς
urn:cts:greekLit:tlg0012.tlg001.allen:7.334#τυτθὸν ἀπὸ πρὸ νεῶν , ὥς κʼ ὀστέα παισὶν ἕκαστος
urn:cts:greekLit:tlg0012.tlg001.allen:7.335#οἴκαδʼ ἄγῃ ὅτʼ ἂν αὖτε νεώμεθα πατρίδα γαῖαν .
urn:cts:greekLit:tlg0012.tlg001.allen:7.336#τύμβον δʼ ἀμφὶ πυρὴν ἕνα χεύομεν ἐξαγαγόντες
urn:cts:greekLit:tlg0012.tlg001.allen:7.337#ἄκριτον ἐκ πεδίου · ποτὶ δʼ αὐτὸν δείμομεν ὦκα
urn:cts:greekLit:tlg0012.tlg001.allen:7.338#πύργους ὑψηλοὺς εἶλαρ νηῶν τε καὶ αὐτῶν .
urn:cts:greekLit:tlg0012.tlg001.allen:7.339#ἐν δʼ αὐτοῖσι πύλας ποιήσομεν εὖ ἀραρυίας ,
urn:cts:greekLit:tlg0012.tlg001.allen:7.340#ὄφρα διʼ αὐτάων ἱππηλασίη ὁδὸς εἴη ·
urn:cts:greekLit:tlg0012.tlg001.allen:7.341#ἔκτοσθεν δὲ βαθεῖαν ὀρύξομεν ἐγγύθι τάφρον ,
urn:cts:greekLit:tlg0012.tlg001.allen:7.342#ἥ χʼ ἵππον καὶ λαὸν ἐρυκάκοι ἀμφὶς ἐοῦσα ,
urn:cts:greekLit:tlg0012.tlg001.allen:7.343#μή ποτʼ ἐπιβρίσῃ πόλεμος Τρώων ἀγερώχων .
urn:cts:greekLit:tlg0012.tlg001.allen:7.344#ὣς ἔφαθʼ , οἳ δʼ ἄρα πάντες ἐπῄνησαν βασιλῆες .
urn:cts:greekLit:tlg0012.tlg001.allen:7.345#Τρώων αὖτʼ ἀγορὴ γένετʼ Ἰλίου ἐν πόλει ἄκρῃ
urn:cts:greekLit:tlg0012.tlg001.allen:7.346#δεινὴ τετρηχυῖα , παρὰ Πριάμοιο θύρῃσι ·
urn:cts:greekLit:tlg0012.tlg001.allen:7.347#τοῖσιν δʼ Ἀντήνωρ πεπνυμένος ἦρχʼ ἀγορεύειν ·
urn:cts:greekLit:tlg0012.tlg001.allen:7.348#κέκλυτέ μευ Τρῶες καὶ Δάρδανοι ἠδʼ ἐπίκουροι ,
urn:cts:greekLit:tlg0012.tlg001.allen:7.349#ὄφρʼ εἴπω τά με θυμὸς ἐνὶ στήθεσσι κελεύει .
urn:cts:greekLit:tlg0012.tlg001.allen:7.350#δεῦτʼ ἄγετʼ Ἀργείην Ἑλένην καὶ κτήμαθʼ ἅμʼ αὐτῇ
urn:cts:greekLit:tlg0012.tlg001.allen:7.351#δώομεν Ἀτρεΐδῃσιν ἄγειν · νῦν δʼ ὅρκια πιστὰ
urn:cts:greekLit:tlg0012.tlg001.allen:7.352#ψευσάμενοι μαχόμεσθα · τὼ οὔ νύ τι κέρδιον ἡμῖν
urn:cts:greekLit:tlg0012.tlg001.allen:7.353#ἔλπομαι ἐκτελέεσθαι , ἵνα μὴ ῥέξομεν ὧδε .
urn:cts:greekLit:tlg0012.tlg001.allen:7.354#ἤτοι ὅ γʼ ὣς εἰπὼν κατʼ ἄρʼ ἕζετο · τοῖσι δʼ ἀνέστη
urn:cts:greekLit:tlg0012.tlg001.allen:7.355#δῖος Ἀλέξανδρος Ἑλένης πόσις ἠϋκόμοιο ,
urn:cts:greekLit:tlg0012.tlg001.allen:7.356#ὅς μιν ἀμειβόμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:7.357#Ἀντῆνορ σὺ μὲν οὐκέτʼ ἐμοὶ φίλα ταῦτʼ ἀγορεύεις ·
urn:cts:greekLit:tlg0012.tlg001.allen:7.358#οἶσθα καὶ ἄλλον μῦθον ἀμείνονα τοῦδε νοῆσαι .
urn:cts:greekLit:tlg0012.tlg001.allen:7.359#εἰ δʼ ἐτεὸν δὴ τοῦτον ἀπὸ σπουδῆς ἀγορεύεις ,
urn:cts:greekLit:tlg0012.tlg001.allen:7.360#ἐξ ἄρα δή τοι ἔπειτα θεοὶ φρένας ὤλεσαν αὐτοί .
urn:cts:greekLit:tlg0012.tlg001.allen:7.361#αὐτὰρ ἐγὼ Τρώεσσι μεθʼ ἱπποδάμοις ἀγορεύσω ·
urn:cts:greekLit:tlg0012.tlg001.allen:7.362#ἀντικρὺ δʼ ἀπόφημι γυναῖκα μὲν οὐκ ἀποδώσω ·
urn:cts:greekLit:tlg0012.tlg001.allen:7.363#κτήματα δʼ ὅσσʼ ἀγόμην ἐξ Ἄργεος ἡμέτερον δῶ
urn:cts:greekLit:tlg0012.tlg001.allen:7.364#πάντʼ ἐθέλω δόμεναι καὶ οἴκοθεν ἄλλʼ ἐπιθεῖναι .
urn:cts:greekLit:tlg0012.tlg001.allen:7.365#ἤτοι ὅ γʼ ὣς εἰπὼν κατʼ ἄρʼ ἕζετο · τοῖσι δʼ ἀνέστη
urn:cts:greekLit:tlg0012.tlg001.allen:7.366#Δαρδανίδης Πρίαμος , θεόφιν μήστωρ ἀτάλαντος ,
urn:cts:greekLit:tlg0012.tlg001.allen:7.367#ὅ σφιν ἐϋφρονέων ἀγορήσατο καὶ μετέειπε ·
urn:cts:greekLit:tlg0012.tlg001.allen:7.368#κέκλυτέ μευ Τρῶες καὶ Δάρδανοι ἠδʼ ἐπίκουροι ,
urn:cts:greekLit:tlg0012.tlg001.allen:7.369#ὄφρʼ εἴπω τά με θυμὸς ἐνὶ στήθεσσι κελεύει .
urn:cts:greekLit:tlg0012.tlg001.allen:7.370#νῦν μὲν δόρπον ἕλεσθε κατὰ πτόλιν ὡς τὸ πάρος περ ,
urn:cts:greekLit:tlg0012.tlg001.allen:7.371#καὶ φυλακῆς μνήσασθε καὶ ἐγρήγορθε ἕκαστος ·
urn:cts:greekLit:tlg0012.tlg001.allen:7.372#ἠῶθεν δʼ Ἰδαῖος ἴτω κοίλας ἐπὶ νῆας
urn:cts:greekLit:tlg0012.tlg001.allen:7.373#εἰπέμεν Ἀτρεΐδῃς Ἀγαμέμνονι καὶ Μενελάῳ
urn:cts:greekLit:tlg0012.tlg001.allen:7.374#μῦθον Ἀλεξάνδροιο , τοῦ εἵνεκα νεῖκος ὄρωρε ·
urn:cts:greekLit:tlg0012.tlg001.allen:7.375#καὶ δὲ τόδʼ εἰπέμεναι πυκινὸν ἔπος , αἴ κʼ ἐθέλωσι
urn:cts:greekLit:tlg0012.tlg001.allen:7.376#παύσασθαι πολέμοιο δυσηχέος , εἰς ὅ κε νεκροὺς
urn:cts:greekLit:tlg0012.tlg001.allen:7.377#κήομεν · ὕστερον αὖτε μαχησόμεθʼ εἰς ὅ κε δαίμων
urn:cts:greekLit:tlg0012.tlg001.allen:7.378#ἄμμε διακρίνῃ , δώῃ δʼ ἑτέροισί γε νίκην .
urn:cts:greekLit:tlg0012.tlg001.allen:7.379#ὣς ἔφαθʼ , οἳ δʼ ἄρα τοῦ μάλα μὲν κλύον ἠδʼ ἐπίθοντο ·
urn:cts:greekLit:tlg0012.tlg001.allen:7.380#δόρπον ἔπειθʼ εἵλοντο κατὰ στρατὸν ἐν τελέεσσιν ·
urn:cts:greekLit:tlg0012.tlg001.allen:7.381#ἠῶθεν δʼ Ἰδαῖος ἔβη κοίλας ἐπὶ νῆας ·
urn:cts:greekLit:tlg0012.tlg001.allen:7.382#τοὺς δʼ εὗρʼ εἰν ἀγορῇ Δαναοὺς θεράποντας Ἄρηος
urn:cts:greekLit:tlg0012.tlg001.allen:7.383#νηῒ πάρα πρύμνῃ Ἀγαμέμνονος · αὐτὰρ ὃ τοῖσι
urn:cts:greekLit:tlg0012.tlg001.allen:7.384#στὰς ἐν μέσσοισιν μετεφώνεεν ἠπύτα κῆρυξ ·
urn:cts:greekLit:tlg0012.tlg001.allen:7.385#Ἀτρεΐδη τε καὶ ἄλλοι ἀριστῆες Παναχαιῶν
urn:cts:greekLit:tlg0012.tlg001.allen:7.386#ἠνώγει Πρίαμός τε καὶ ἄλλοι Τρῶες ἀγαυοὶ
urn:cts:greekLit:tlg0012.tlg001.allen:7.387#εἰπεῖν , αἴ κέ περ ὔμμι φίλον καὶ ἡδὺ γένοιτο ,
urn:cts:greekLit:tlg0012.tlg001.allen:7.388#μῦθον Ἀλεξάνδροιο , τοῦ εἵνεκα νεῖκος ὄρωρε ·
urn:cts:greekLit:tlg0012.tlg001.allen:7.389#κτήματα μὲν ὅσʼ Ἀλέξανδρος κοίλῃς ἐνὶ νηυσὶν
urn:cts:greekLit:tlg0012.tlg001.allen:7.390#ἠγάγετο Τροίηνδʼ · ὡς πρὶν ὤφελλʼ ἀπολέσθαι ·
urn:cts:greekLit:tlg0012.tlg001.allen:7.391#πάντʼ ἐθέλει δόμεναι καὶ οἴκοθεν ἄλλʼ ἐπιθεῖναι ·
urn:cts:greekLit:tlg0012.tlg001.allen:7.392#κουριδίην δʼ ἄλοχον Μενελάου κυδαλίμοιο
urn:cts:greekLit:tlg0012.tlg001.allen:7.393#οὔ φησιν δώσειν · ἦ μὴν Τρῶές γε κέλονται .
urn:cts:greekLit:tlg0012.tlg001.allen:7.394#καὶ δὲ τόδʼ ἠνώγεον εἰπεῖν ἔπος αἴ κʼ ἐθέλητε
urn:cts:greekLit:tlg0012.tlg001.allen:7.395#παύσασθαι πολέμοιο δυσηχέος εἰς ὅ κε νεκροὺς
urn:cts:greekLit:tlg0012.tlg001.allen:7.396#κήομεν · ὕστερον αὖτε μαχησόμεθʼ εἰς ὅ κε δαίμων
urn:cts:greekLit:tlg0012.tlg001.allen:7.397#ἄμμε διακρίνῃ , δώῃ δʼ ἑτέροισί γε νίκην .
urn:cts:greekLit:tlg0012.tlg001.allen:7.398#ὣς ἔφαθʼ , οἳ δʼ ἄρα πάντες ἀκὴν ἐγένοντο σιωπῇ ·
urn:cts:greekLit:tlg0012.tlg001.allen:7.399#ὀψὲ δὲ δὴ μετέειπε βοὴν ἀγαθὸς Διομήδης ·
urn:cts:greekLit:tlg0012.tlg001.allen:7.400#μήτʼ ἄρ τις νῦν κτήματʼ Ἀλεξάνδροιο δεχέσθω
urn:cts:greekLit:tlg0012.tlg001.allen:7.401#μήθʼ Ἑλένην · γνωτὸν δὲ καὶ ὃς μάλα νήπιός ἐστιν
urn:cts:greekLit:tlg0012.tlg001.allen:7.402#ὡς ἤδη Τρώεσσιν ὀλέθρου πείρατʼ ἐφῆπται .
urn:cts:greekLit:tlg0012.tlg001.allen:7.403#ὣς ἔφαθʼ , οἳ δʼ ἄρα πάντες ἐπίαχον υἷες Ἀχαιῶν
urn:cts:greekLit:tlg0012.tlg001.allen:7.404#μῦθον ἀγασσάμενοι Διομήδεος ἱπποδάμοιο ·
urn:cts:greekLit:tlg0012.tlg001.allen:7.405#καὶ τότʼ ἄρʼ Ἰδαῖον προσέφη κρείων Ἀγαμέμνων ·
urn:cts:greekLit:tlg0012.tlg001.allen:7.406#Ἰδαῖʼ ἤτοι μῦθον Ἀχαιῶν αὐτὸς ἀκούεις
urn:cts:greekLit:tlg0012.tlg001.allen:7.407#ὥς τοι ὑποκρίνονται · ἐμοὶ δʼ ἐπιανδάνει οὕτως
urn:cts:greekLit:tlg0012.tlg001.allen:7.408#ἀμφὶ δὲ νεκροῖσιν κατακαιέμεν οὔ τι μεγαίρω ·
urn:cts:greekLit:tlg0012.tlg001.allen:7.409#οὐ γάρ τις φειδὼ νεκύων κατατεθνηώτων
urn:cts:greekLit:tlg0012.tlg001.allen:7.410#γίγνετʼ ἐπεί κε θάνωσι πυρὸς μειλισσέμεν ὦκα .
urn:cts:greekLit:tlg0012.tlg001.allen:7.411#ὅρκια δὲ Ζεὺς ἴστω ἐρίγδουπος πόσις Ἥρης .
urn:cts:greekLit:tlg0012.tlg001.allen:7.412#ὣς εἰπὼν τὸ σκῆπτρον ἀνέσχεθε πᾶσι θεοῖσιν ,
urn:cts:greekLit:tlg0012.tlg001.allen:7.413#ἄψορρον δʼ Ἰδαῖος ἔβη προτὶ Ἴλιον ἱρήν .
urn:cts:greekLit:tlg0012.tlg001.allen:7.414#οἳ δʼ ἕατʼ εἰν ἀγορῇ Τρῶες καὶ Δαρδανίωνες
urn:cts:greekLit:tlg0012.tlg001.allen:7.415#πάντες ὁμηγερέες , ποτιδέγμενοι ὁππότʼ ἄρʼ ἔλθοι
urn:cts:greekLit:tlg0012.tlg001.allen:7.416#Ἰδαῖος · ὃ δʼ ἄρʼ ἦλθε καὶ ἀγγελίην ἀπέειπε
urn:cts:greekLit:tlg0012.tlg001.allen:7.417#στὰς ἐν μέσσοισιν · τοὶ δʼ ὁπλίζοντο μάλʼ ὦκα ,
urn:cts:greekLit:tlg0012.tlg001.allen:7.418#ἀμφότερον νέκυάς τʼ ἀγέμεν ἕτεροι δὲ μεθʼ ὕλην ·
urn:cts:greekLit:tlg0012.tlg001.allen:7.419#Ἀργεῖοι δʼ ἑτέρωθεν ἐϋσσέλμων ἀπὸ νηῶν
urn:cts:greekLit:tlg0012.tlg001.allen:7.420#ὀτρύνοντο νέκυς τʼ ἀγέμεν , ἕτεροι δὲ μεθʼ ὕλην .
urn:cts:greekLit:tlg0012.tlg001.allen:7.421#Ἠέλιος μὲν ἔπειτα νέον προσέβαλλεν ἀρούρας
urn:cts:greekLit:tlg0012.tlg001.allen:7.422#ἐξ ἀκαλαρρείταο βαθυρρόου Ὠκεανοῖο
urn:cts:greekLit:tlg0012.tlg001.allen:7.423#οὐρανὸν εἰσανιών · οἳ δʼ ἤντεον ἀλλήλοισιν .
urn:cts:greekLit:tlg0012.tlg001.allen:7.424#ἔνθα διαγνῶναι χαλεπῶς ἦν ἄνδρα ἕκαστον ·
urn:cts:greekLit:tlg0012.tlg001.allen:7.425#ἀλλʼ ὕδατι νίζοντες ἄπο βρότον αἱματόεντα
urn:cts:greekLit:tlg0012.tlg001.allen:7.426#δάκρυα θερμὰ χέοντες ἀμαξάων ἐπάειραν .
urn:cts:greekLit:tlg0012.tlg001.allen:7.427#οὐδʼ εἴα κλαίειν Πρίαμος μέγας · οἳ δὲ σιωπῇ
urn:cts:greekLit:tlg0012.tlg001.allen:7.428#νεκροὺς πυρκαϊῆς ἐπινήνεον ἀχνύμενοι κῆρ ,
urn:cts:greekLit:tlg0012.tlg001.allen:7.429#ἐν δὲ πυρὶ πρήσαντες ἔβαν προτὶ Ἴλιον ἱρήν .
urn:cts:greekLit:tlg0012.tlg001.allen:7.430#ὣς δʼ αὔτως ἑτέρωθεν ἐϋκνήμιδες Ἀχαιοὶ
urn:cts:greekLit:tlg0012.tlg001.allen:7.431#νεκροὺς πυρκαϊῆς ἐπινήνεον ἀχνύμενοι κῆρ ,
urn:cts:greekLit:tlg0012.tlg001.allen:7.432#ἐν δὲ πυρὶ πρήσαντες ἔβαν κοίλας ἐπὶ νῆας .
urn:cts:greekLit:tlg0012.tlg001.allen:7.433#ἦμος δʼ οὔτʼ ἄρ πω ἠώς , ἔτι δʼ ἀμφιλύκη νύξ ,
urn:cts:greekLit:tlg0012.tlg001.allen:7.434#τῆμος ἄρʼ ἀμφὶ πυρὴν κριτὸς ἔγρετο λαὸς Ἀχαιῶν ,
urn:cts:greekLit:tlg0012.tlg001.allen:7.435#τύμβον δʼ ἀμφʼ αὐτὴν ἕνα ποίεον ἐξαγαγόντες
urn:cts:greekLit:tlg0012.tlg001.allen:7.436#ἄκριτον ἐκ πεδίου , ποτὶ δʼ αὐτὸν τεῖχος ἔδειμαν
urn:cts:greekLit:tlg0012.tlg001.allen:7.437#πύργους θʼ ὑψηλούς , εἶλαρ νηῶν τε καὶ αὐτῶν .
urn:cts:greekLit:tlg0012.tlg001.allen:7.438#ἐν δʼ αὐτοῖσι πύλας ἐνεποίεον εὖ ἀραρυίας ,
urn:cts:greekLit:tlg0012.tlg001.allen:7.439#ὄφρα διʼ αὐτάων ἱππηλασίη ὁδὸς εἴη ·
urn:cts:greekLit:tlg0012.tlg001.allen:7.440#ἔκτοσθεν δὲ βαθεῖαν ἐπʼ αὐτῷ τάφρον ὄρυξαν
urn:cts:greekLit:tlg0012.tlg001.allen:7.441#εὐρεῖαν μεγάλην , ἐν δὲ σκόλοπας κατέπηξαν .
urn:cts:greekLit:tlg0012.tlg001.allen:7.442#ὣς οἳ μὲν πονέοντο κάρη κομόωντες Ἀχαιοί ·
urn:cts:greekLit:tlg0012.tlg001.allen:7.443#οἳ δὲ θεοὶ πὰρ Ζηνὶ καθήμενοι ἀστεροπητῇ
urn:cts:greekLit:tlg0012.tlg001.allen:7.444#θηεῦντο μέγα ἔργον Ἀχαιῶν χαλκοχιτώνων .
urn:cts:greekLit:tlg0012.tlg001.allen:7.445#τοῖσι δὲ μύθων ἦρχε Ποσειδάων ἐνοσίχθων ·
urn:cts:greekLit:tlg0012.tlg001.allen:7.446#Ζεῦ πάτερ , ἦ ῥά τίς ἐστι βροτῶν ἐπʼ ἀπείρονα γαῖαν
urn:cts:greekLit:tlg0012.tlg001.allen:7.447#ὅς τις ἔτʼ ἀθανάτοισι νόον καὶ μῆτιν ἐνίψει ;
urn:cts:greekLit:tlg0012.tlg001.allen:7.448#οὐχ ὁράᾳς ὅτι δʼ αὖτε κάρη κομόωντες Ἀχαιοὶ
urn:cts:greekLit:tlg0012.tlg001.allen:7.449#τεῖχος ἐτειχίσσαντο νεῶν ὕπερ , ἀμφὶ δὲ τάφρον
urn:cts:greekLit:tlg0012.tlg001.allen:7.450#ἤλασαν , οὐδὲ θεοῖσι δόσαν κλειτὰς ἑκατόμβας ;
urn:cts:greekLit:tlg0012.tlg001.allen:7.451#τοῦ δʼ ἤτοι κλέος ἔσται ὅσον τʼ ἐπικίδναται ἠώς ·
urn:cts:greekLit:tlg0012.tlg001.allen:7.452#τοῦ δʼ ἐπιλήσονται τὸ ἐγὼ καὶ Φοῖβος Ἀπόλλων
urn:cts:greekLit:tlg0012.tlg001.allen:7.453#ἥρῳ Λαομέδοντι πολίσσαμεν ἀθλήσαντε .
urn:cts:greekLit:tlg0012.tlg001.allen:7.454#τὸν δὲ μέγʼ ὀχθήσας προσέφη νεφεληγερέτα Ζεύς ·
urn:cts:greekLit:tlg0012.tlg001.allen:7.455#ὢ πόποι ἐννοσίγαιʼ εὐρυσθενές , οἷον ἔειπες .
urn:cts:greekLit:tlg0012.tlg001.allen:7.456#ἄλλός κέν τις τοῦτο θεῶν δείσειε νόημα ,
urn:cts:greekLit:tlg0012.tlg001.allen:7.457#ὃς σέο πολλὸν ἀφαυρότερος χεῖράς τε μένος τε ·
urn:cts:greekLit:tlg0012.tlg001.allen:7.458#σὸν δʼ ἤτοι κλέος ἔσται ὅσον τʼ ἐπικίδναται ἠώς .
urn:cts:greekLit:tlg0012.tlg001.allen:7.459#ἄγρει μὰν ὅτʼ ἂν αὖτε κάρη κομόωντες Ἀχαιοὶ
urn:cts:greekLit:tlg0012.tlg001.allen:7.460#οἴχωνται σὺν νηυσὶ φίλην ἐς πατρίδα γαῖαν
urn:cts:greekLit:tlg0012.tlg001.allen:7.461#τεῖχος ἀναρρήξας τὸ μὲν εἰς ἅλα πᾶν καταχεῦαι ,
urn:cts:greekLit:tlg0012.tlg001.allen:7.462#αὖτις δʼ ἠϊόνα μεγάλην ψαμάθοισι καλύψαι ,
urn:cts:greekLit:tlg0012.tlg001.allen:7.463#ὥς κέν τοι μέγα τεῖχος ἀμαλδύνηται Ἀχαιῶν .
urn:cts:greekLit:tlg0012.tlg001.allen:7.464#ὣς οἳ μὲν τοιαῦτα πρὸς ἀλλήλους ἀγόρευον ,
urn:cts:greekLit:tlg0012.tlg001.allen:7.465#δύσετο δʼ ἠέλιος , τετέλεστο δὲ ἔργον Ἀχαιῶν ,
urn:cts:greekLit:tlg0012.tlg001.allen:7.466#βουφόνεον δὲ κατὰ κλισίας καὶ δόρπον ἕλοντο .
urn:cts:greekLit:tlg0012.tlg001.allen:7.467#νῆες δʼ ἐκ Λήμνοιο παρέσταν οἶνον ἄγουσαι
urn:cts:greekLit:tlg0012.tlg001.allen:7.468#πολλαί , τὰς προέηκεν Ἰησονίδης Εὔνηος ,
urn:cts:greekLit:tlg0012.tlg001.allen:7.469#τόν ῥʼ ἔτεχʼ Ὑψιπύλη ὑπʼ Ἰήσονι ποιμένι λαῶν .
urn:cts:greekLit:tlg0012.tlg001.allen:7.470#χωρὶς δʼ Ἀτρεΐδῃς Ἀγαμέμνονι καὶ Μενελάῳ
urn:cts:greekLit:tlg0012.tlg001.allen:7.471#δῶκεν Ἰησονίδης ἀγέμεν μέθυ χίλια μέτρα .
urn:cts:greekLit:tlg0012.tlg001.allen:7.472#ἔνθεν οἰνίζοντο κάρη κομόωντες Ἀχαιοί ,
urn:cts:greekLit:tlg0012.tlg001.allen:7.473#ἄλλοι μὲν χαλκῷ , ἄλλοι δʼ αἴθωνι σιδήρῳ ,
urn:cts:greekLit:tlg0012.tlg001.allen:7.474#ἄλλοι δὲ ῥινοῖς , ἄλλοι δʼ αὐτῇσι βόεσσιν ,
urn:cts:greekLit:tlg0012.tlg001.allen:7.475#ἄλλοι δʼ ἀνδραπόδεσσι · τίθεντο δὲ δαῖτα θάλειαν .
urn:cts:greekLit:tlg0012.tlg001.allen:7.476#παννύχιοι μὲν ἔπειτα κάρη κομόωντες Ἀχαιοὶ
urn:cts:greekLit:tlg0012.tlg001.allen:7.477#δαίνυντο , Τρῶες δὲ κατὰ πτόλιν ἠδʼ ἐπίκουροι ·
urn:cts:greekLit:tlg0012.tlg001.allen:7.478#παννύχιος δέ σφιν κακὰ μήδετο μητίετα Ζεὺς
urn:cts:greekLit:tlg0012.tlg001.allen:7.479#σμερδαλέα κτυπέων · τοὺς δὲ χλωρὸν δέος ᾕρει ·
urn:cts:greekLit:tlg0012.tlg001.allen:7.480#οἶνον δʼ ἐκ δεπάων χαμάδις χέον , οὐδέ τις ἔτλη
urn:cts:greekLit:tlg0012.tlg001.allen:7.481#πρὶν πιέειν πρὶν λεῖψαι ὑπερμενέϊ Κρονίωνι .
urn:cts:greekLit:tlg0012.tlg001.allen:7.482#κοιμήσαντʼ ἄρʼ ἔπειτα καὶ ὕπνου δῶρον ἕλοντο .
urn:cts:greekLit:tlg0012.tlg001.allen:8.1#Ἠὼς μὲν κροκόπεπλος ἐκίδνατο πᾶσαν ἐπʼ αἶαν ,
urn:cts:greekLit:tlg0012.tlg001.allen:8.2#Ζεὺς δὲ θεῶν ἀγορὴν ποιήσατο τερπικέραυνος
urn:cts:greekLit:tlg0012.tlg001.allen:8.3#ἀκροτάτῃ κορυφῇ πολυδειράδος Οὐλύμποιο ·
urn:cts:greekLit:tlg0012.tlg001.allen:8.4#αὐτὸς δέ σφʼ ἀγόρευε , θεοὶ δʼ ὑπὸ πάντες ἄκουον ·
urn:cts:greekLit:tlg0012.tlg001.allen:8.5#κέκλυτέ μευ πάντές τε θεοὶ πᾶσαί τε θέαιναι ,
urn:cts:greekLit:tlg0012.tlg001.allen:8.6#ὄφρʼ εἴπω τά με θυμὸς ἐνὶ στήθεσσι κελεύει .
urn:cts:greekLit:tlg0012.tlg001.allen:8.7#μήτέ τις οὖν θήλεια θεὸς τό γε μήτέ τις ἄρσην
urn:cts:greekLit:tlg0012.tlg001.allen:8.8#πειράτω διακέρσαι ἐμὸν ἔπος , ἀλλʼ ἅμα πάντες
urn:cts:greekLit:tlg0012.tlg001.allen:8.9#αἰνεῖτʼ , ὄφρα τάχιστα τελευτήσω τάδε ἔργα .
urn:cts:greekLit:tlg0012.tlg001.allen:8.10#ὃν δʼ ἂν ἐγὼν ἀπάνευθε θεῶν ἐθέλοντα νοήσω
urn:cts:greekLit:tlg0012.tlg001.allen:8.11#ἐλθόντʼ ἢ Τρώεσσιν ἀρηγέμεν ἢ Δαναοῖσι
urn:cts:greekLit:tlg0012.tlg001.allen:8.12#πληγεὶς οὐ κατὰ κόσμον ἐλεύσεται Οὔλυμπον δέ ·
urn:cts:greekLit:tlg0012.tlg001.allen:8.13#ἤ μιν ἑλὼν ῥίψω ἐς Τάρταρον ἠερόεντα
urn:cts:greekLit:tlg0012.tlg001.allen:8.14#τῆλε μάλʼ , ἧχι βάθιστον ὑπὸ χθονός ἐστι βέρεθρον ,
urn:cts:greekLit:tlg0012.tlg001.allen:8.15#ἔνθα σιδήρειαί τε πύλαι καὶ χάλκεος οὐδός ,
urn:cts:greekLit:tlg0012.tlg001.allen:8.16#τόσσον ἔνερθʼ Ἀΐδεω ὅσον οὐρανός ἐστʼ ἀπὸ γαίης ·
urn:cts:greekLit:tlg0012.tlg001.allen:8.17#γνώσετʼ ἔπειθʼ ὅσον εἰμὶ θεῶν κάρτιστος ἁπάντων .
urn:cts:greekLit:tlg0012.tlg001.allen:8.18#εἰ δʼ ἄγε πειρήσασθε θεοὶ ἵνα εἴδετε πάντες ·
urn:cts:greekLit:tlg0012.tlg001.allen:8.19#σειρὴν χρυσείην ἐξ οὐρανόθεν κρεμάσαντες
urn:cts:greekLit:tlg0012.tlg001.allen:8.20#πάντές τʼ ἐξάπτεσθε θεοὶ πᾶσαί τε θέαιναι ·
urn:cts:greekLit:tlg0012.tlg001.allen:8.21#ἀλλʼ οὐκ ἂν ἐρύσαιτʼ ἐξ οὐρανόθεν πεδίον δὲ
urn:cts:greekLit:tlg0012.tlg001.allen:8.22#Ζῆνʼ ὕπατον μήστωρʼ , οὐδʼ εἰ μάλα πολλὰ κάμοιτε .
urn:cts:greekLit:tlg0012.tlg001.allen:8.23#ἀλλʼ ὅτε δὴ καὶ ἐγὼ πρόφρων ἐθέλοιμι ἐρύσσαι ,
urn:cts:greekLit:tlg0012.tlg001.allen:8.24#αὐτῇ κεν γαίῃ ἐρύσαιμʼ αὐτῇ τε θαλάσσῃ ·
urn:cts:greekLit:tlg0012.tlg001.allen:8.25#σειρὴν μέν κεν ἔπειτα περὶ ῥίον Οὐλύμποιο
urn:cts:greekLit:tlg0012.tlg001.allen:8.26#δησαίμην , τὰ δέ κʼ αὖτε μετήορα πάντα γένοιτο .
urn:cts:greekLit:tlg0012.tlg001.allen:8.27#τόσσον ἐγὼ περί τʼ εἰμὶ θεῶν περί τʼ εἴμʼ ἀνθρώπων .
urn:cts:greekLit:tlg0012.tlg001.allen:8.28#ὣς ἔφαθʼ , οἱ δʼ ἄρα πάντες ἀκὴν ἐγένοντο σιωπῇ
urn:cts:greekLit:tlg0012.tlg001.allen:8.29#μῦθον ἀγασσάμενοι · μάλα γὰρ κρατερῶς ἀγόρευσεν .
urn:cts:greekLit:tlg0012.tlg001.allen:8.30#ὀψὲ δὲ δὴ μετέειπε θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:8.31#ὦ πάτερ ἡμέτερε Κρονίδη ὕπατε κρειόντων
urn:cts:greekLit:tlg0012.tlg001.allen:8.32#εὖ νυ καὶ ἡμεῖς ἴδμεν ὅ τοι σθένος οὐκ ἐπιεικτόν ·
urn:cts:greekLit:tlg0012.tlg001.allen:8.33#ἀλλʼ ἔμπης Δαναῶν ὀλοφυρόμεθʼ αἰχμητάων ,
urn:cts:greekLit:tlg0012.tlg001.allen:8.34#οἵ κεν δὴ κακὸν οἶτον ἀναπλήσαντες ὄλωνται .
urn:cts:greekLit:tlg0012.tlg001.allen:8.35#ἀλλʼ ἤτοι πολέμου μὲν ἀφεξόμεθʼ ὡς σὺ κελεύεις ·
urn:cts:greekLit:tlg0012.tlg001.allen:8.36#βουλὴν δʼ Ἀργείοις ὑποθησόμεθʼ ἥ τις ὀνήσει ,
urn:cts:greekLit:tlg0012.tlg001.allen:8.37#ὡς μὴ πάντες ὄλωνται ὀδυσσαμένοιο τεοῖο .
urn:cts:greekLit:tlg0012.tlg001.allen:8.38#τὴν δʼ ἐπιμειδήσας προσέφη νεφεληγερέτα Ζεύς ·
urn:cts:greekLit:tlg0012.tlg001.allen:8.39#θάρσει Τριτογένεια φίλον τέκος · οὔ νύ τι θυμῷ
urn:cts:greekLit:tlg0012.tlg001.allen:8.40#πρόφρονι μυθέομαι , ἐθέλω δέ τοι ἤπιος εἶναι .
urn:cts:greekLit:tlg0012.tlg001.allen:8.41#ὣς εἰπὼν ὑπʼ ὄχεσφι τιτύσκετο χαλκόποδʼ ἵππω
urn:cts:greekLit:tlg0012.tlg001.allen:8.42#ὠκυπέτα χρυσέῃσιν ἐθείρῃσιν κομόωντε ,
urn:cts:greekLit:tlg0012.tlg001.allen:8.43#χρυσὸν δʼ αὐτὸς ἔδυνε περὶ χροΐ , γέντο δʼ ἱμάσθλην
urn:cts:greekLit:tlg0012.tlg001.allen:8.44#χρυσείην εὔτυκτον , ἑοῦ δʼ ἐπεβήσετο δίφρου ,
urn:cts:greekLit:tlg0012.tlg001.allen:8.45#μάστιξεν δʼ ἐλάαν · τὼ δʼ οὐκ ἀέκοντε πετέσθην
urn:cts:greekLit:tlg0012.tlg001.allen:8.46#μεσσηγὺς γαίης τε καὶ οὐρανοῦ ἀστερόεντος .
urn:cts:greekLit:tlg0012.tlg001.allen:8.47#Ἴδην δʼ ἵκανεν πολυπίδακα μητέρα θηρῶν
urn:cts:greekLit:tlg0012.tlg001.allen:8.48#Γάργαρον , ἔνθά τέ οἱ τέμενος βωμός τε θυήεις .
urn:cts:greekLit:tlg0012.tlg001.allen:8.49#ἔνθʼ ἵππους ἔστησε πατὴρ ἀνδρῶν τε θεῶν τε
urn:cts:greekLit:tlg0012.tlg001.allen:8.50#λύσας ἐξ ὀχέων , κατὰ δʼ ἠέρα πουλὺν ἔχευεν .
urn:cts:greekLit:tlg0012.tlg001.allen:8.51#αὐτὸς δʼ ἐν κορυφῇσι καθέζετο κύδεϊ γαίων
urn:cts:greekLit:tlg0012.tlg001.allen:8.52#εἰσορόων Τρώων τε πόλιν καὶ νῆας Ἀχαιῶν .
urn:cts:greekLit:tlg0012.tlg001.allen:8.53#οἳ δʼ ἄρα δεῖπνον ἕλοντο κάρη κομόωντες Ἀχαιοὶ
urn:cts:greekLit:tlg0012.tlg001.allen:8.54#ῥίμφα κατὰ κλισίας , ἀπὸ δʼ αὐτοῦ θωρήσσοντο .
urn:cts:greekLit:tlg0012.tlg001.allen:8.55#Τρῶες δʼ αὖθʼ ἑτέρωθεν ἀνὰ πτόλιν ὁπλίζοντο
urn:cts:greekLit:tlg0012.tlg001.allen:8.56#παυρότεροι · μέμασαν δὲ καὶ ὧς ὑσμῖνι μάχεσθαι
urn:cts:greekLit:tlg0012.tlg001.allen:8.57#χρειοῖ ἀναγκαίῃ , πρό τε παίδων καὶ πρὸ γυναικῶν .
urn:cts:greekLit:tlg0012.tlg001.allen:8.58#πᾶσαι δʼ ὠΐγνυντο πύλαι , ἐκ δʼ ἔσσυτο λαός ,
urn:cts:greekLit:tlg0012.tlg001.allen:8.59#πεζοί θʼ ἱππῆές τε · πολὺς δʼ ὀρυμαγδὸς ὀρώρει .
urn:cts:greekLit:tlg0012.tlg001.allen:8.60#οἳ δʼ ὅτε δή ῥʼ ἐς χῶρον ἕνα ξυνιόντες ἵκοντο
urn:cts:greekLit:tlg0012.tlg001.allen:8.61#σύν ῥʼ ἔβαλον ῥινούς , σὺν δʼ ἔγχεα καὶ μένεʼ ἀνδρῶν
urn:cts:greekLit:tlg0012.tlg001.allen:8.62#χαλκεοθωρήκων · ἀτὰρ ἀσπίδες ὀμφαλόεσσαι
urn:cts:greekLit:tlg0012.tlg001.allen:8.63#ἔπληντʼ ἀλλήλῃσι , πολὺς δʼ ὀρυμαγδὸς ὀρώρει .
urn:cts:greekLit:tlg0012.tlg001.allen:8.64#ἔνθα δʼ ἅμʼ οἰμωγή τε καὶ εὐχωλὴ πέλεν ἀνδρῶν
urn:cts:greekLit:tlg0012.tlg001.allen:8.65#ὀλλύντων τε καὶ ὀλλυμένων , ῥέε δʼ αἵματι γαῖα .
urn:cts:greekLit:tlg0012.tlg001.allen:8.66#ὄφρα μὲν ἠὼς ἦν καὶ ἀέξετο ἱερὸν ἦμαρ ,
urn:cts:greekLit:tlg0012.tlg001.allen:8.67#τόφρα μάλʼ ἀμφοτέρων βέλεʼ ἥπτετο , πῖπτε δὲ λαός .
urn:cts:greekLit:tlg0012.tlg001.allen:8.68#ἦμος δʼ Ἠέλιος μέσον οὐρανὸν ἀμφιβεβήκει ,
urn:cts:greekLit:tlg0012.tlg001.allen:8.69#καὶ τότε δὴ χρύσεια πατὴρ ἐτίταινε τάλαντα ·
urn:cts:greekLit:tlg0012.tlg001.allen:8.70#ἐν δʼ ἐτίθει δύο κῆρε τανηλεγέος θανάτοιο
urn:cts:greekLit:tlg0012.tlg001.allen:8.71#Τρώων θʼ ἱπποδάμων καὶ Ἀχαιῶν χαλκοχιτώνων ,
urn:cts:greekLit:tlg0012.tlg001.allen:8.72#ἕλκε δὲ μέσσα λαβών · ῥέπε δʼ αἴσιμον ἦμαρ Ἀχαιῶν .
urn:cts:greekLit:tlg0012.tlg001.allen:8.73#αἳ μὲν Ἀχαιῶν κῆρες ἐπὶ χθονὶ πουλυβοτείρῃ
urn:cts:greekLit:tlg0012.tlg001.allen:8.74#ἑζέσθην , Τρώων δὲ πρὸς οὐρανὸν εὐρὺν ἄερθεν ·
urn:cts:greekLit:tlg0012.tlg001.allen:8.75#αὐτὸς δʼ ἐξ Ἴδης μεγάλʼ ἔκτυπε , δαιόμενον δὲ
urn:cts:greekLit:tlg0012.tlg001.allen:8.76#ἧκε σέλας μετὰ λαὸν Ἀχαιῶν · οἳ δὲ ἰδόντες
urn:cts:greekLit:tlg0012.tlg001.allen:8.77#θάμβησαν , καὶ πάντας ὑπὸ χλωρὸν δέος εἷλεν .
urn:cts:greekLit:tlg0012.tlg001.allen:8.78#ἔνθʼ οὔτʼ Ἰδομενεὺς τλῆ μίμνειν οὔτʼ Ἀγαμέμνων ,
urn:cts:greekLit:tlg0012.tlg001.allen:8.79#οὔτε δύʼ Αἴαντες μενέτην θεράποντες Ἄρηος ·
urn:cts:greekLit:tlg0012.tlg001.allen:8.80#Νέστωρ οἶος ἔμιμνε Γερήνιος οὖρος Ἀχαιῶν
urn:cts:greekLit:tlg0012.tlg001.allen:8.81#οὔ τι ἑκών , ἀλλʼ ἵππος ἐτείρετο , τὸν βάλεν ἰῷ
urn:cts:greekLit:tlg0012.tlg001.allen:8.82#δῖος Ἀλέξανδρος Ἑλένης πόσις ἠϋκόμοιο
urn:cts:greekLit:tlg0012.tlg001.allen:8.83#ἄκρην κὰκ κορυφήν , ὅθι τε πρῶται τρίχες ἵππων
urn:cts:greekLit:tlg0012.tlg001.allen:8.84#κρανίῳ ἐμπεφύασι , μάλιστα δὲ καίριόν ἐστιν .
urn:cts:greekLit:tlg0012.tlg001.allen:8.85#ἀλγήσας δʼ ἀνέπαλτο , βέλος δʼ εἰς ἐγκέφαλον δῦ ,
urn:cts:greekLit:tlg0012.tlg001.allen:8.86#σὺν δʼ ἵππους ἐτάραξε κυλινδόμενος περὶ χαλκῷ .
urn:cts:greekLit:tlg0012.tlg001.allen:8.87#ὄφρʼ ὁ γέρων ἵπποιο παρηορίας ἀπέταμνε
urn:cts:greekLit:tlg0012.tlg001.allen:8.88#φασγάνῳ ἀΐσσων , τόφρʼ Ἕκτορος ὠκέες ἵπποι
urn:cts:greekLit:tlg0012.tlg001.allen:8.89#ἦλθον ἀνʼ ἰωχμὸν θρασὺν ἡνίοχον φορέοντες
urn:cts:greekLit:tlg0012.tlg001.allen:8.90#Ἕκτορα · καί νύ κεν ἔνθʼ ὁ γέρων ἀπὸ θυμὸν ὄλεσσεν
urn:cts:greekLit:tlg0012.tlg001.allen:8.91#εἰ μὴ ἄρʼ ὀξὺ νόησε βοὴν ἀγαθὸς Διομήδης ·
urn:cts:greekLit:tlg0012.tlg001.allen:8.92#σμερδαλέον δʼ ἐβόησεν ἐποτρύνων Ὀδυσῆα ·
urn:cts:greekLit:tlg0012.tlg001.allen:8.93#διογενὲς Λαερτιάδη πολυμήχανʼ Ὀδυσσεῦ
urn:cts:greekLit:tlg0012.tlg001.allen:8.94#πῇ φεύγεις μετὰ νῶτα βαλὼν κακὸς ὣς ἐν ὁμίλῳ ;
urn:cts:greekLit:tlg0012.tlg001.allen:8.95#μή τίς τοι φεύγοντι μεταφρένῳ ἐν δόρυ πήξῃ ·
urn:cts:greekLit:tlg0012.tlg001.allen:8.96#ἀλλὰ μένʼ ὄφρα γέροντος ἀπώσομεν ἄγριον ἄνδρα .
urn:cts:greekLit:tlg0012.tlg001.allen:8.97#ὣς ἔφατʼ , οὐδʼ ἐσάκουσε πολύτλας δῖος Ὀδυσσεύς ,
urn:cts:greekLit:tlg0012.tlg001.allen:8.98#ἀλλὰ παρήϊξεν κοίλας ἐπὶ νῆας Ἀχαιῶν .
urn:cts:greekLit:tlg0012.tlg001.allen:8.99#Τυδεΐδης δʼ αὐτός περ ἐὼν προμάχοισιν ἐμίχθη ,
urn:cts:greekLit:tlg0012.tlg001.allen:8.100#στῆ δὲ πρόσθʼ ἵππων Νηληϊάδαο γέροντος ,
urn:cts:greekLit:tlg0012.tlg001.allen:8.101#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:8.102#ὦ γέρον ἦ μάλα δή σε νέοι τείρουσι μαχηταί ,
urn:cts:greekLit:tlg0012.tlg001.allen:8.103#σὴ δὲ βίη λέλυται , χαλεπὸν δέ σε γῆρας ὀπάζει ,
urn:cts:greekLit:tlg0012.tlg001.allen:8.104#ἠπεδανὸς δέ νύ τοι θεράπων , βραδέες δέ τοι ἵπποι .
urn:cts:greekLit:tlg0012.tlg001.allen:8.105#ἀλλʼ ἄγʼ ἐμῶν ὀχέων ἐπιβήσεο , ὄφρα ἴδηαι
urn:cts:greekLit:tlg0012.tlg001.allen:8.106#οἷοι Τρώϊοι ἵπποι ἐπιστάμενοι πεδίοιο
urn:cts:greekLit:tlg0012.tlg001.allen:8.107#κραιπνὰ μάλʼ ἔνθα καὶ ἔνθα διωκέμεν ἠδὲ φέβεσθαι ,
urn:cts:greekLit:tlg0012.tlg001.allen:8.108#οὕς ποτʼ ἀπʼ Αἰνείαν ἑλόμην μήστωρε φόβοιο .
urn:cts:greekLit:tlg0012.tlg001.allen:8.109#τούτω μὲν θεράποντε κομείτων , τώδε δὲ νῶϊ
urn:cts:greekLit:tlg0012.tlg001.allen:8.110#Τρωσὶν ἐφʼ ἱπποδάμοις ἰθύνομεν , ὄφρα καὶ Ἕκτωρ
urn:cts:greekLit:tlg0012.tlg001.allen:8.111#εἴσεται εἰ καὶ ἐμὸν δόρυ μαίνεται ἐν παλάμῃσιν .
urn:cts:greekLit:tlg0012.tlg001.allen:8.112#ὣς ἔφατʼ , οὐδʼ ἀπίθησε Γερήνιος ἱππότα Νέστωρ .
urn:cts:greekLit:tlg0012.tlg001.allen:8.113#Νεστορέας μὲν ἔπειθʼ ἵππους θεράποντε κομείτην
urn:cts:greekLit:tlg0012.tlg001.allen:8.114#ἴφθιμοι Σθένελός τε καὶ Εὐρυμέδων ἀγαπήνωρ .
urn:cts:greekLit:tlg0012.tlg001.allen:8.115#τὼ δʼ εἰς ἀμφοτέρω Διομήδεος ἅρματα βήτην ·
urn:cts:greekLit:tlg0012.tlg001.allen:8.116#Νέστωρ δʼ ἐν χείρεσσι λάβʼ ἡνία σιγαλόεντα ,
urn:cts:greekLit:tlg0012.tlg001.allen:8.117#μάστιξεν δʼ ἵππους · τάχα δʼ Ἕκτορος ἄγχι γένοντο .
urn:cts:greekLit:tlg0012.tlg001.allen:8.118#τοῦ δʼ ἰθὺς μεμαῶτος ἀκόντισε Τυδέος υἱός ·
urn:cts:greekLit:tlg0012.tlg001.allen:8.119#καὶ τοῦ μέν ῥʼ ἀφάμαρτεν , ὃ δʼ ἡνίοχον θεράποντα
urn:cts:greekLit:tlg0012.tlg001.allen:8.120#υἱὸν ὑπερθύμου Θηβαίου Ἠνιοπῆα
urn:cts:greekLit:tlg0012.tlg001.allen:8.121#ἵππων ἡνίʼ ἔχοντα βάλε στῆθος παρὰ μαζόν .
urn:cts:greekLit:tlg0012.tlg001.allen:8.122#ἤριπε δʼ ἐξ ὀχέων , ὑπερώησαν δέ οἱ ἵπποι
urn:cts:greekLit:tlg0012.tlg001.allen:8.123#ὠκύποδες · τοῦ δʼ αὖθι λύθη ψυχή τε μένος τε .
urn:cts:greekLit:tlg0012.tlg001.allen:8.124#Ἕκτορα δʼ αἰνὸν ἄχος πύκασε φρένας ἡνιόχοιο ·
urn:cts:greekLit:tlg0012.tlg001.allen:8.125#τὸν μὲν ἔπειτʼ εἴασε καὶ ἀχνύμενός περ ἑταίρου
urn:cts:greekLit:tlg0012.tlg001.allen:8.126#κεῖσθαι , ὃ δʼ ἡνίοχον μέθεπε θρασύν · οὐδʼ ἄρʼ ἔτι δὴν
urn:cts:greekLit:tlg0012.tlg001.allen:8.127#ἵππω δευέσθην σημάντορος · αἶψα γὰρ εὗρεν
urn:cts:greekLit:tlg0012.tlg001.allen:8.128#Ἰφιτίδην Ἀρχεπτόλεμον θρασύν , ὅν ῥα τόθʼ ἵππων
urn:cts:greekLit:tlg0012.tlg001.allen:8.129#ὠκυπόδων ἐπέβησε , δίδου δέ οἱ ἡνία χερσίν .
urn:cts:greekLit:tlg0012.tlg001.allen:8.130#ἔνθά κε λοιγὸς ἔην καὶ ἀμήχανα ἔργα γένοντο ,
urn:cts:greekLit:tlg0012.tlg001.allen:8.131#καί νύ κε σήκασθεν κατὰ Ἴλιον ἠΰτε ἄρνες ,
urn:cts:greekLit:tlg0012.tlg001.allen:8.132#εἰ μὴ ἄρʼ ὀξὺ νόησε πατὴρ ἀνδρῶν τε θεῶν τε ·
urn:cts:greekLit:tlg0012.tlg001.allen:8.133#βροντήσας δʼ ἄρα δεινὸν ἀφῆκʼ ἀργῆτα κεραυνόν ,
urn:cts:greekLit:tlg0012.tlg001.allen:8.134#κὰδ δὲ πρόσθʼ ἵππων Διομήδεος ἧκε χαμᾶζε ·
urn:cts:greekLit:tlg0012.tlg001.allen:8.135#δεινὴ δὲ φλὸξ ὦρτο θεείου καιομένοιο ,
urn:cts:greekLit:tlg0012.tlg001.allen:8.136#τὼ δʼ ἵππω δείσαντε καταπτήτην ὑπʼ ὄχεσφι ·
urn:cts:greekLit:tlg0012.tlg001.allen:8.137#Νέστορα δʼ ἐκ χειρῶν φύγον ἡνία σιγαλόεντα ,
urn:cts:greekLit:tlg0012.tlg001.allen:8.138#δεῖσε δʼ ὅ γʼ ἐν θυμῷ , Διομήδεα δὲ προσέειπε ·
urn:cts:greekLit:tlg0012.tlg001.allen:8.139#Τυδεΐδη ἄγε δʼ αὖτε φόβον δʼ ἔχε μώνυχας ἵππους .
urn:cts:greekLit:tlg0012.tlg001.allen:8.140#ἦ οὐ γιγνώσκεις ὅ τοι ἐκ Διὸς οὐχ ἕπετʼ ἀλκή ;
urn:cts:greekLit:tlg0012.tlg001.allen:8.141#νῦν μὲν γὰρ τούτῳ Κρονίδης Ζεὺς κῦδος ὀπάζει
urn:cts:greekLit:tlg0012.tlg001.allen:8.142#σήμερον · ὕστερον αὖτε καὶ ἡμῖν , αἴ κʼ ἐθέλῃσι ,
urn:cts:greekLit:tlg0012.tlg001.allen:8.143#δώσει · ἀνὴρ δέ κεν οὔ τι Διὸς νόον εἰρύσσαιτο
urn:cts:greekLit:tlg0012.tlg001.allen:8.144#οὐδὲ μάλʼ ἴφθιμος , ἐπεὶ ἦ πολὺ φέρτερός ἐστι .
urn:cts:greekLit:tlg0012.tlg001.allen:8.145#τὸν δʼ ἠμείβετʼ ἔπειτα βοὴν ἀγαθὸς Διομήδης ·
urn:cts:greekLit:tlg0012.tlg001.allen:8.146#ναὶ δὴ ταῦτά γε πάντα γέρον κατὰ μοῖραν ἔειπες ·
urn:cts:greekLit:tlg0012.tlg001.allen:8.147#ἀλλὰ τόδʼ αἰνὸν ἄχος κραδίην καὶ θυμὸν ἱκάνει ·
urn:cts:greekLit:tlg0012.tlg001.allen:8.148#Ἕκτωρ γάρ ποτε φήσει ἐνὶ Τρώεσσʼ ἀγορεύων ·
urn:cts:greekLit:tlg0012.tlg001.allen:8.149#Τυδεΐδης ὑπʼ ἐμεῖο φοβεύμενος ἵκετο νῆας .
urn:cts:greekLit:tlg0012.tlg001.allen:8.150#ὥς ποτʼ ἀπειλήσει · τότε μοι χάνοι εὐρεῖα χθών .
urn:cts:greekLit:tlg0012.tlg001.allen:8.151#τὸν δʼ ἠμείβετʼ ἔπειτα Γερήνιος ἱππότα Νέστωρ ·
urn:cts:greekLit:tlg0012.tlg001.allen:8.152#ὤ μοι Τυδέος υἱὲ δαΐφρονος , οἷον ἔειπες .
urn:cts:greekLit:tlg0012.tlg001.allen:8.153#εἴ περ γάρ σʼ Ἕκτωρ γε κακὸν καὶ ἀνάλκιδα φήσει ,
urn:cts:greekLit:tlg0012.tlg001.allen:8.154#ἀλλʼ οὐ πείσονται Τρῶες καὶ Δαρδανίωνες
urn:cts:greekLit:tlg0012.tlg001.allen:8.155#καὶ Τρώων ἄλοχοι μεγαθύμων ἀσπιστάων ,
urn:cts:greekLit:tlg0012.tlg001.allen:8.156#τάων ἐν κονίῃσι βάλες θαλεροὺς παρακοίτας .
urn:cts:greekLit:tlg0012.tlg001.allen:8.157#ὣς ἄρα φωνήσας φύγαδε τράπε μώνυχας ἵππους
urn:cts:greekLit:tlg0012.tlg001.allen:8.158#αὖτις ἀνʼ ἰωχμόν · ἐπὶ δὲ Τρῶές τε καὶ Ἕκτωρ
urn:cts:greekLit:tlg0012.tlg001.allen:8.159#ἠχῇ θεσπεσίῃ βέλεα στονόεντα χέοντο .
urn:cts:greekLit:tlg0012.tlg001.allen:8.160#τῷ δʼ ἐπὶ μακρὸν ἄϋσε μέγας κορυθαίολος Ἕκτωρ ·
urn:cts:greekLit:tlg0012.tlg001.allen:8.161#Τυδεΐδη περὶ μέν σε τίον Δαναοὶ ταχύπωλοι
urn:cts:greekLit:tlg0012.tlg001.allen:8.162#ἕδρῃ τε κρέασίν τε ἰδὲ πλείοις δεπάεσσι ·
urn:cts:greekLit:tlg0012.tlg001.allen:8.163#νῦν δέ σʼ ἀτιμήσουσι · γυναικὸς ἄρʼ ἀντὶ τέτυξο .
urn:cts:greekLit:tlg0012.tlg001.allen:8.164#ἔρρε κακὴ γλήνη , ἐπεὶ οὐκ εἴξαντος ἐμεῖο
urn:cts:greekLit:tlg0012.tlg001.allen:8.165#πύργων ἡμετέρων ἐπιβήσεαι , οὐδὲ γυναῖκας
urn:cts:greekLit:tlg0012.tlg001.allen:8.166#ἄξεις ἐν νήεσσι · πάρος τοι δαίμονα δώσω .
urn:cts:greekLit:tlg0012.tlg001.allen:8.167#ὣς φάτο , Τυδεΐδης δὲ διάνδιχα μερμήριξεν
urn:cts:greekLit:tlg0012.tlg001.allen:8.168#ἵππους τε στρέψαι καὶ ἐναντίβιον μαχέσασθαι .
urn:cts:greekLit:tlg0012.tlg001.allen:8.169#τρὶς μὲν μερμήριξε κατὰ φρένα καὶ κατὰ θυμόν ,
urn:cts:greekLit:tlg0012.tlg001.allen:8.170#τρὶς δʼ ἄρʼ ἀπʼ Ἰδαίων ὀρέων κτύπε μητίετα Ζεὺς
urn:cts:greekLit:tlg0012.tlg001.allen:8.171#σῆμα τιθεὶς Τρώεσσι μάχης ἑτεραλκέα νίκην .
urn:cts:greekLit:tlg0012.tlg001.allen:8.172#Ἕκτωρ δὲ Τρώεσσιν ἐκέκλετο μακρὸν ἀΰσας ·
urn:cts:greekLit:tlg0012.tlg001.allen:8.173#Τρῶες καὶ Λύκιοι καὶ Δάρδανοι ἀγχιμαχηταὶ
urn:cts:greekLit:tlg0012.tlg001.allen:8.174#ἀνέρες ἔστε φίλοι , μνήσασθε δὲ θούριδος ἀλκῆς .
urn:cts:greekLit:tlg0012.tlg001.allen:8.175#γιγνώσκω δʼ ὅτι μοι πρόφρων κατένευσε Κρονίων
urn:cts:greekLit:tlg0012.tlg001.allen:8.176#νίκην καὶ μέγα κῦδος , ἀτὰρ Δαναοῖσί γε πῆμα ·
urn:cts:greekLit:tlg0012.tlg001.allen:8.177#νήπιοι οἳ ἄρα δὴ τάδε τείχεα μηχανόωντο
urn:cts:greekLit:tlg0012.tlg001.allen:8.178#ἀβλήχρʼ οὐδενόσωρα · τὰ δʼ οὐ μένος ἁμὸν ἐρύξει ·
urn:cts:greekLit:tlg0012.tlg001.allen:8.179#ἵπποι δὲ ῥέα τάφρον ὑπερθορέονται ὀρυκτήν .
urn:cts:greekLit:tlg0012.tlg001.allen:8.180#ἀλλʼ ὅτε κεν δὴ νηυσὶν ἔπι γλαφυρῇσι γένωμαι ,
urn:cts:greekLit:tlg0012.tlg001.allen:8.181#μνημοσύνη τις ἔπειτα πυρὸς δηΐοιο γενέσθω ,
urn:cts:greekLit:tlg0012.tlg001.allen:8.182#ὡς πυρὶ νῆας ἐνιπρήσω , κτείνω δὲ καὶ αὐτοὺς
urn:cts:greekLit:tlg0012.tlg001.allen:8.183#Ἀργείους παρὰ νηυσὶν ἀτυζομένους ὑπὸ καπνοῦ .
urn:cts:greekLit:tlg0012.tlg001.allen:8.184#ὣς εἰπὼν ἵπποισιν ἐκέκλετο φώνησέν τε ·
urn:cts:greekLit:tlg0012.tlg001.allen:8.185#Ξάνθέ τε καὶ σὺ Πόδαργε καὶ Αἴθων Λάμπέ τε δῖε
urn:cts:greekLit:tlg0012.tlg001.allen:8.186#νῦν μοι τὴν κομιδὴν ἀποτίνετον , ἣν μάλα πολλὴν
urn:cts:greekLit:tlg0012.tlg001.allen:8.187#Ἀνδρομάχη θυγάτηρ μεγαλήτορος Ἠετίωνος
urn:cts:greekLit:tlg0012.tlg001.allen:8.188#ὑμῖν πὰρ προτέροισι μελίφρονα πυρὸν ἔθηκεν
urn:cts:greekLit:tlg0012.tlg001.allen:8.189#οἶνόν τʼ ἐγκεράσασα πιεῖν , ὅτε θυμὸς ἀνώγοι ,
urn:cts:greekLit:tlg0012.tlg001.allen:8.190#ἢ ἐμοί , ὅς πέρ οἱ θαλερὸς πόσις εὔχομαι εἶναι .
urn:cts:greekLit:tlg0012.tlg001.allen:8.191#ἀλλʼ ἐφομαρτεῖτον καὶ σπεύδετον ὄφρα λάβωμεν
urn:cts:greekLit:tlg0012.tlg001.allen:8.192#ἀσπίδα Νεστορέην , τῆς νῦν κλέος οὐρανὸν ἵκει
urn:cts:greekLit:tlg0012.tlg001.allen:8.193#πᾶσαν χρυσείην ἔμεναι , κανόνας τε καὶ αὐτήν ,
urn:cts:greekLit:tlg0012.tlg001.allen:8.194#αὐτὰρ ἀπʼ ὤμοιιν Διομήδεος ἱπποδάμοιο
urn:cts:greekLit:tlg0012.tlg001.allen:8.195#δαιδάλεον θώρηκα , τὸν Ἥφαιστος κάμε τεύχων .
urn:cts:greekLit:tlg0012.tlg001.allen:8.196#εἰ τούτω κε λάβοιμεν , ἐελποίμην κεν Ἀχαιοὺς
urn:cts:greekLit:tlg0012.tlg001.allen:8.197#αὐτονυχὶ νηῶν ἐπιβησέμεν ὠκειάων .
urn:cts:greekLit:tlg0012.tlg001.allen:8.198#ὣς ἔφατʼ εὐχόμενος , νεμέσησε δὲ πότνια Ἥρη ,
urn:cts:greekLit:tlg0012.tlg001.allen:8.199#σείσατο δʼ εἰνὶ θρόνῳ , ἐλέλιξε δὲ μακρὸν Ὄλυμπον ,
urn:cts:greekLit:tlg0012.tlg001.allen:8.200#καί ῥα Ποσειδάωνα μέγαν θεὸν ἀντίον ηὔδα ·
urn:cts:greekLit:tlg0012.tlg001.allen:8.201#ὢ πόποι ἐννοσίγαιʼ εὐρυσθενές , οὐδέ νυ σοί περ
urn:cts:greekLit:tlg0012.tlg001.allen:8.202#ὀλλυμένων Δαναῶν ὀλοφύρεται ἐν φρεσὶ θυμός .
urn:cts:greekLit:tlg0012.tlg001.allen:8.203#οἳ δέ τοι εἰς Ἑλίκην τε καὶ Αἰγὰς δῶρʼ ἀνάγουσι
urn:cts:greekLit:tlg0012.tlg001.allen:8.204#πολλά τε καὶ χαρίεντα · σὺ δέ σφισι βούλεο νίκην .
urn:cts:greekLit:tlg0012.tlg001.allen:8.205#εἴ περ γάρ κʼ ἐθέλοιμεν , ὅσοι Δαναοῖσιν ἀρωγοί ,
urn:cts:greekLit:tlg0012.tlg001.allen:8.206#Τρῶας ἀπώσασθαι καὶ ἐρυκέμεν εὐρύοπα Ζῆν ,
urn:cts:greekLit:tlg0012.tlg001.allen:8.207#αὐτοῦ κʼ ἔνθʼ ἀκάχοιτο καθήμενος οἶος ἐν Ἴδῃ .
urn:cts:greekLit:tlg0012.tlg001.allen:8.208#τὴν δὲ μέγʼ ὀχθήσας προσέφη κρείων ἐνοσίχθων ·
urn:cts:greekLit:tlg0012.tlg001.allen:8.209#Ἥρη ἀπτοεπὲς ποῖον τὸν μῦθον ἔειπες .
urn:cts:greekLit:tlg0012.tlg001.allen:8.210#οὐκ ἂν ἔγωγʼ ἐθέλοιμι Διὶ Κρονίωνι μάχεσθαι
urn:cts:greekLit:tlg0012.tlg001.allen:8.211#ἡμέας τοὺς ἄλλους , ἐπεὶ ἦ πολὺ φέρτερός ἐστιν .
urn:cts:greekLit:tlg0012.tlg001.allen:8.212#ὣς οἳ μὲν τοιαῦτα πρὸς ἀλλήλους ἀγόρευον ·
urn:cts:greekLit:tlg0012.tlg001.allen:8.213#τῶν δʼ ὅσον ἐκ νηῶν ἀπὸ πύργου τάφρος ἔεργε
urn:cts:greekLit:tlg0012.tlg001.allen:8.214#πλῆθεν ὁμῶς ἵππων τε καὶ ἀνδρῶν ἀσπιστάων
urn:cts:greekLit:tlg0012.tlg001.allen:8.215#εἰλομένων · εἴλει δὲ θοῷ ἀτάλαντος Ἄρηϊ
urn:cts:greekLit:tlg0012.tlg001.allen:8.216#Ἕκτωρ Πριαμίδης , ὅτε οἱ Ζεὺς κῦδος ἔδωκε .
urn:cts:greekLit:tlg0012.tlg001.allen:8.217#καί νύ κʼ ἐνέπρησεν πυρὶ κηλέῳ νῆας ἐΐσας ,
urn:cts:greekLit:tlg0012.tlg001.allen:8.218#εἰ μὴ ἐπὶ φρεσὶ θῆκʼ Ἀγαμέμνονι πότνια Ἥρη
urn:cts:greekLit:tlg0012.tlg001.allen:8.219#αὐτῷ ποιπνύσαντι θοῶς ὀτρῦναι Ἀχαιούς .
urn:cts:greekLit:tlg0012.tlg001.allen:8.220#βῆ δʼ ἰέναι παρά τε κλισίας καὶ νῆας Ἀχαιῶν
urn:cts:greekLit:tlg0012.tlg001.allen:8.221#πορφύρεον μέγα φᾶρος ἔχων ἐν χειρὶ παχείῃ ,
urn:cts:greekLit:tlg0012.tlg001.allen:8.222#στῆ δʼ ἐπʼ Ὀδυσσῆος μεγακήτεϊ νηῒ μελαίνῃ ,
urn:cts:greekLit:tlg0012.tlg001.allen:8.223#ἥ ῥʼ ἐν μεσσάτῳ ἔσκε γεγωνέμεν ἀμφοτέρωσε ,
urn:cts:greekLit:tlg0012.tlg001.allen:8.224#ἠμὲν ἐπʼ Αἴαντος κλισίας Τελαμωνιάδαο
urn:cts:greekLit:tlg0012.tlg001.allen:8.225#ἠδʼ ἐπʼ Ἀχιλλῆος , τοί ῥʼ ἔσχατα νῆας ἐΐσας
urn:cts:greekLit:tlg0012.tlg001.allen:8.226#εἴρυσαν , ἠνορέῃ πίσυνοι καὶ κάρτεϊ χειρῶν ·
urn:cts:greekLit:tlg0012.tlg001.allen:8.227#ἤϋσεν δὲ διαπρύσιον Δαναοῖσι γεγωνώς ·
urn:cts:greekLit:tlg0012.tlg001.allen:8.228#αἰδὼς Ἀργεῖοι , κάκʼ ἐλέγχεα , εἶδος ἀγητοί ·
urn:cts:greekLit:tlg0012.tlg001.allen:8.229#πῇ ἔβαν εὐχωλαί , ὅτε δὴ φάμεν εἶναι ἄριστοι ,
urn:cts:greekLit:tlg0012.tlg001.allen:8.230#ἃς ὁπότʼ ἐν Λήμνῳ κενεαυχέες ἠγοράασθε ,
urn:cts:greekLit:tlg0012.tlg001.allen:8.231#ἔσθοντες κρέα πολλὰ βοῶν ὀρθοκραιράων
urn:cts:greekLit:tlg0012.tlg001.allen:8.232#πίνοντες κρητῆρας ἐπιστεφέας οἴνοιο ,
urn:cts:greekLit:tlg0012.tlg001.allen:8.233#Τρώων ἄνθʼ ἑκατόν τε διηκοσίων τε ἕκαστος
urn:cts:greekLit:tlg0012.tlg001.allen:8.234#στήσεσθʼ ἐν πολέμῳ · νῦν δʼ οὐδʼ ἑνὸς ἄξιοί εἰμεν
urn:cts:greekLit:tlg0012.tlg001.allen:8.235#Ἕκτορος , ὃς τάχα νῆας ἐνιπρήσει πυρὶ κηλέῳ .
urn:cts:greekLit:tlg0012.tlg001.allen:8.236#Ζεῦ πάτερ , ἦ ῥά τινʼ ἤδη ὑπερμενέων βασιλήων
urn:cts:greekLit:tlg0012.tlg001.allen:8.237#τῇδʼ ἄτῃ ἄασας καί μιν μέγα κῦδος ἀπηύρας ;
urn:cts:greekLit:tlg0012.tlg001.allen:8.238#οὐ μὲν δή ποτέ φημι τεὸν περικαλλέα βωμὸν
urn:cts:greekLit:tlg0012.tlg001.allen:8.239#νηῒ πολυκλήϊδι παρελθέμεν ἐνθάδε ἔρρων ,
urn:cts:greekLit:tlg0012.tlg001.allen:8.240#ἀλλʼ ἐπὶ πᾶσι βοῶν δημὸν καὶ μηρίʼ ἔκηα
urn:cts:greekLit:tlg0012.tlg001.allen:8.241#ἱέμενος Τροίην εὐτείχεον ἐξαλαπάξαι .
urn:cts:greekLit:tlg0012.tlg001.allen:8.242#ἀλλὰ Ζεῦ τόδε πέρ μοι ἐπικρήηνον ἐέλδωρ ·
urn:cts:greekLit:tlg0012.tlg001.allen:8.243#αὐτοὺς δή περ ἔασον ὑπεκφυγέειν καὶ ἀλύξαι ,
urn:cts:greekLit:tlg0012.tlg001.allen:8.244#μηδʼ οὕτω Τρώεσσιν ἔα δάμνασθαι Ἀχαιούς .
urn:cts:greekLit:tlg0012.tlg001.allen:8.245#ὣς φάτο , τὸν δὲ πατὴρ ὀλοφύρατο δάκρυ χέοντα ,
urn:cts:greekLit:tlg0012.tlg001.allen:8.246#νεῦσε δέ οἱ λαὸν σόον ἔμμεναι οὐδʼ ἀπολέσθαι .
urn:cts:greekLit:tlg0012.tlg001.allen:8.247#αὐτίκα δʼ αἰετὸν ἧκε τελειότατον πετεηνῶν ,
urn:cts:greekLit:tlg0012.tlg001.allen:8.248#νεβρὸν ἔχοντʼ ὀνύχεσσι τέκος ἐλάφοιο ταχείης ·
urn:cts:greekLit:tlg0012.tlg001.allen:8.249#πὰρ δὲ Διὸς βωμῷ περικαλλέϊ κάββαλε νεβρόν ,
urn:cts:greekLit:tlg0012.tlg001.allen:8.250#ἔνθα πανομφαίῳ Ζηνὶ ῥέζεσκον Ἀχαιοί .
urn:cts:greekLit:tlg0012.tlg001.allen:8.251#οἳ δʼ ὡς οὖν εἴδονθʼ ὅ τʼ ἄρʼ ἐκ Διὸς ἤλυθεν ὄρνις ,
urn:cts:greekLit:tlg0012.tlg001.allen:8.252#μᾶλλον ἐπὶ Τρώεσσι θόρον , μνήσαντο δὲ χάρμης .
urn:cts:greekLit:tlg0012.tlg001.allen:8.253#ἔνθʼ οὔ τις πρότερος Δαναῶν πολλῶν περ ἐόντων
urn:cts:greekLit:tlg0012.tlg001.allen:8.254#εὔξατο Τυδεΐδαο πάρος σχέμεν ὠκέας ἵππους
urn:cts:greekLit:tlg0012.tlg001.allen:8.255#τάφρου τʼ ἐξελάσαι καὶ ἐναντίβιον μαχέσασθαι ,
urn:cts:greekLit:tlg0012.tlg001.allen:8.256#ἀλλὰ πολὺ πρῶτος Τρώων ἕλεν ἄνδρα κορυστὴν
urn:cts:greekLit:tlg0012.tlg001.allen:8.257#Φραδμονίδην Ἀγέλαον · ὃ μὲν φύγαδʼ ἔτραπεν ἵππους ·
urn:cts:greekLit:tlg0012.tlg001.allen:8.258#τῷ δὲ μεταστρεφθέντι μεταφρένῳ ἐν δόρυ πῆξεν
urn:cts:greekLit:tlg0012.tlg001.allen:8.259#ὤμων μεσσηγύς , διὰ δὲ στήθεσφιν ἔλασσεν ·
urn:cts:greekLit:tlg0012.tlg001.allen:8.260#ἤριπε δʼ ἐξ ὀχέων , ἀράβησε δὲ τεύχεʼ ἐπʼ αὐτῷ .
urn:cts:greekLit:tlg0012.tlg001.allen:8.261#τὸν δὲ μετʼ Ἀτρεΐδαι Ἀγαμέμνων καὶ Μενέλαος ,
urn:cts:greekLit:tlg0012.tlg001.allen:8.262#τοῖσι δʼ ἐπʼ Αἴαντες θοῦριν ἐπιειμένοι ἀλκήν ,
urn:cts:greekLit:tlg0012.tlg001.allen:8.263#τοῖσι δʼ ἐπʼ Ἰδομενεὺς καὶ ὀπάων Ἰδομενῆος
urn:cts:greekLit:tlg0012.tlg001.allen:8.264#Μηριόνης ἀτάλαντος Ἐνυαλίῳ ἀνδρειφόντῃ ,
urn:cts:greekLit:tlg0012.tlg001.allen:8.265#τοῖσι δʼ ἐπʼ Εὐρύπυλος Εὐαίμονος ἀγλαὸς υἱός ·
urn:cts:greekLit:tlg0012.tlg001.allen:8.266#Τεῦκρος δʼ εἴνατος ἦλθε παλίντονα τόξα τιταίνων ,
urn:cts:greekLit:tlg0012.tlg001.allen:8.267#στῆ δʼ ἄρʼ ὑπʼ Αἴαντος σάκεϊ Τελαμωνιάδαο .
urn:cts:greekLit:tlg0012.tlg001.allen:8.268#ἔνθʼ Αἴας μὲν ὑπεξέφερεν σάκος · αὐτὰρ ὅ γʼ ἥρως
urn:cts:greekLit:tlg0012.tlg001.allen:8.269#παπτήνας , ἐπεὶ ἄρ τινʼ ὀϊστεύσας ἐν ὁμίλῳ
urn:cts:greekLit:tlg0012.tlg001.allen:8.270#βεβλήκοι , ὃ μὲν αὖθι πεσὼν ἀπὸ θυμὸν ὄλεσσεν ,
urn:cts:greekLit:tlg0012.tlg001.allen:8.271#αὐτὰρ ὃ αὖτις ἰὼν πάϊς ὣς ὑπὸ μητέρα δύσκεν
urn:cts:greekLit:tlg0012.tlg001.allen:8.272#εἰς Αἴανθʼ · ὃ δέ μιν σάκεϊ κρύπτασκε φαεινῷ .
urn:cts:greekLit:tlg0012.tlg001.allen:8.273#ἔνθα τίνα πρῶτον Τρώων ἕλε Τεῦκρος ἀμύμων ;
urn:cts:greekLit:tlg0012.tlg001.allen:8.274#Ὀρσίλοχον μὲν πρῶτα καὶ Ὄρμενον ἠδʼ Ὀφελέστην
urn:cts:greekLit:tlg0012.tlg001.allen:8.275#Δαίτορά τε Χρομίον τε καὶ ἀντίθεον Λυκοφόντην
urn:cts:greekLit:tlg0012.tlg001.allen:8.276#καὶ Πολυαιμονίδην Ἀμοπάονα καὶ Μελάνιππον ,
urn:cts:greekLit:tlg0012.tlg001.allen:8.277#πάντας ἐπασσυτέρους πέλασε χθονὶ πουλυβοτείρῃ .
urn:cts:greekLit:tlg0012.tlg001.allen:8.278#τὸν δὲ ἰδὼν γήθησεν ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:8.279#τόξου ἄπο κρατεροῦ Τρώων ὀλέκοντα φάλαγγας ·
urn:cts:greekLit:tlg0012.tlg001.allen:8.280#στῆ δὲ παρʼ αὐτὸν ἰὼν καί μιν πρὸς μῦθον ἔειπε ·
urn:cts:greekLit:tlg0012.tlg001.allen:8.281#Τεῦκρε φίλη κεφαλή , Τελαμώνιε κοίρανε λαῶν
urn:cts:greekLit:tlg0012.tlg001.allen:8.282#βάλλʼ οὕτως , αἴ κέν τι φόως Δαναοῖσι γένηαι
urn:cts:greekLit:tlg0012.tlg001.allen:8.283#πατρί τε σῷ Τελαμῶνι , ὅ σʼ ἔτρεφε τυτθὸν ἐόντα ,
urn:cts:greekLit:tlg0012.tlg001.allen:8.284#καί σε νόθον περ ἐόντα κομίσσατο ᾧ ἐνὶ οἴκῳ ·
urn:cts:greekLit:tlg0012.tlg001.allen:8.285#τὸν καὶ τηλόθʼ ἐόντα ἐϋκλείης ἐπίβησον .
urn:cts:greekLit:tlg0012.tlg001.allen:8.286#σοὶ δʼ ἐγὼ ἐξερέω ὡς καὶ τετελεσμένον ἔσται ·
urn:cts:greekLit:tlg0012.tlg001.allen:8.287#αἴ κέν μοι δώῃ Ζεύς τʼ αἰγίοχος καὶ Ἀθήνη
urn:cts:greekLit:tlg0012.tlg001.allen:8.288#Ἰλίου ἐξαλαπάξαι ἐϋκτίμενον πτολίεθρον ,
urn:cts:greekLit:tlg0012.tlg001.allen:8.289#πρώτῳ τοι μετʼ ἐμὲ πρεσβήϊον ἐν χερὶ θήσω ,
urn:cts:greekLit:tlg0012.tlg001.allen:8.290#ἢ τρίποδʼ ἠὲ δύω ἵππους αὐτοῖσιν ὄχεσφιν
urn:cts:greekLit:tlg0012.tlg001.allen:8.291#ἠὲ γυναῖχʼ , ἥ κέν τοι ὁμὸν λέχος εἰσαναβαίνοι .
urn:cts:greekLit:tlg0012.tlg001.allen:8.292#τὸν δʼ ἀπαμειβόμενος προσεφώνεε Τεῦκρος ἀμύμων ·
urn:cts:greekLit:tlg0012.tlg001.allen:8.293#Ἀτρεΐδη κύδιστε τί με σπεύδοντα καὶ αὐτὸν
urn:cts:greekLit:tlg0012.tlg001.allen:8.294#ὀτρύνεις ; οὐ μέν τοι ὅση δύναμίς γε πάρεστι
urn:cts:greekLit:tlg0012.tlg001.allen:8.295#παύομαι , ἀλλʼ ἐξ οὗ προτὶ Ἴλιον ὠσάμεθʼ αὐτοὺς
urn:cts:greekLit:tlg0012.tlg001.allen:8.296#ἐκ τοῦ δὴ τόξοισι δεδεγμένος ἄνδρας ἐναίρω .
urn:cts:greekLit:tlg0012.tlg001.allen:8.297#ὀκτὼ δὴ προέηκα τανυγλώχινας ὀϊστούς ,
urn:cts:greekLit:tlg0012.tlg001.allen:8.298#πάντες δʼ ἐν χροῒ πῆχθεν ἀρηϊθόων αἰζηῶν ·
urn:cts:greekLit:tlg0012.tlg001.allen:8.299#τοῦτον δʼ οὐ δύναμαι βαλέειν κύνα λυσσητῆρα .
urn:cts:greekLit:tlg0012.tlg001.allen:8.300#ἦ ῥα καὶ ἄλλον ὀϊστὸν ἀπὸ νευρῆφιν ἴαλλεν
urn:cts:greekLit:tlg0012.tlg001.allen:8.301#Ἕκτορος ἀντικρύ , βαλέειν δέ ἑ ἵετο θυμός ·
urn:cts:greekLit:tlg0012.tlg001.allen:8.302#καὶ τοῦ μέν ῥʼ ἀφάμαρθʼ , ὃ δʼ ἀμύμονα Γοργυθίωνα
urn:cts:greekLit:tlg0012.tlg001.allen:8.303#υἱὸν ἐῢν Πριάμοιο κατὰ στῆθος βάλεν ἰῷ ,
urn:cts:greekLit:tlg0012.tlg001.allen:8.304#τόν ῥʼ ἐξ Αἰσύμηθεν ὀπυιομένη τέκε μήτηρ
urn:cts:greekLit:tlg0012.tlg001.allen:8.305#καλὴ Καστιάνειρα δέμας ἐϊκυῖα θεῇσι .
urn:cts:greekLit:tlg0012.tlg001.allen:8.306#μήκων δʼ ὡς ἑτέρωσε κάρη βάλεν , ἥ τʼ ἐνὶ κήπῳ
urn:cts:greekLit:tlg0012.tlg001.allen:8.307#καρπῷ βριθομένη νοτίῃσί τε εἰαρινῇσιν ,
urn:cts:greekLit:tlg0012.tlg001.allen:8.308#ὣς ἑτέρωσʼ ἤμυσε κάρη πήληκι βαρυνθέν .
urn:cts:greekLit:tlg0012.tlg001.allen:8.309#Τεῦκρος δʼ ἄλλον ὀϊστὸν ἀπὸ νευρῆφιν ἴαλλεν
urn:cts:greekLit:tlg0012.tlg001.allen:8.310#Ἕκτορος ἀντικρύ , βαλέειν δέ ἑ ἵετο θυμός .
urn:cts:greekLit:tlg0012.tlg001.allen:8.311#ἀλλʼ ὅ γε καὶ τόθʼ ἅμαρτε · παρέσφηλεν γὰρ Ἀπόλλων ·
urn:cts:greekLit:tlg0012.tlg001.allen:8.312#ἀλλʼ Ἀρχεπτόλεμον θρασὺν Ἕκτορος ἡνιοχῆα
urn:cts:greekLit:tlg0012.tlg001.allen:8.313#ἱέμενον πόλεμον δὲ βάλε στῆθος παρὰ μαζόν ·
urn:cts:greekLit:tlg0012.tlg001.allen:8.314#ἤριπε δʼ ἐξ ὀχέων , ὑπερώησαν δέ οἱ ἵπποι
urn:cts:greekLit:tlg0012.tlg001.allen:8.315#ὠκύποδες · τοῦ δʼ αὖθι λύθη ψυχή τε μένος τε .
urn:cts:greekLit:tlg0012.tlg001.allen:8.316#Ἕκτορα δʼ αἰνὸν ἄχος πύκασε φρένας ἡνιόχοιο ·
urn:cts:greekLit:tlg0012.tlg001.allen:8.317#τὸν μὲν ἔπειτʼ εἴασε καὶ ἀχνύμενός περ ἑταίρου ,
urn:cts:greekLit:tlg0012.tlg001.allen:8.318#Κεβριόνην δʼ ἐκέλευσεν ἀδελφεὸν ἐγγὺς ἐόντα
urn:cts:greekLit:tlg0012.tlg001.allen:8.319#ἵππων ἡνίʼ ἑλεῖν · ὃ δʼ ἄρʼ οὐκ ἀπίθησεν ἀκούσας .
urn:cts:greekLit:tlg0012.tlg001.allen:8.320#αὐτὸς δʼ ἐκ δίφροιο χαμαὶ θόρε παμφανόωντος
urn:cts:greekLit:tlg0012.tlg001.allen:8.321#σμερδαλέα ἰάχων · ὃ δὲ χερμάδιον λάβε χειρί ,
urn:cts:greekLit:tlg0012.tlg001.allen:8.322#βῆ δʼ ἰθὺς Τεύκρου , βαλέειν δέ ἑ θυμὸς ἀνώγει .
urn:cts:greekLit:tlg0012.tlg001.allen:8.323#ἤτοι ὃ μὲν φαρέτρης ἐξείλετο πικρὸν ὀϊστόν ,
urn:cts:greekLit:tlg0012.tlg001.allen:8.324#θῆκε δʼ ἐπὶ νευρῇ · τὸν δʼ αὖ κορυθαίολος Ἕκτωρ
urn:cts:greekLit:tlg0012.tlg001.allen:8.325#αὐερύοντα παρʼ ὦμον , ὅθι κληῒς ἀποέργει
urn:cts:greekLit:tlg0012.tlg001.allen:8.326#αὐχένα τε στῆθός τε , μάλιστα δὲ καίριόν ἐστι ,
urn:cts:greekLit:tlg0012.tlg001.allen:8.327#τῇ ῥʼ ἐπὶ οἷ μεμαῶτα βάλεν λίθῳ ὀκριόεντι ,
urn:cts:greekLit:tlg0012.tlg001.allen:8.328#ῥῆξε δέ οἱ νευρήν · νάρκησε δὲ χεὶρ ἐπὶ καρπῷ ,
urn:cts:greekLit:tlg0012.tlg001.allen:8.329#στῆ δὲ γνὺξ ἐριπών , τόξον δέ οἱ ἔκπεσε χειρός .
urn:cts:greekLit:tlg0012.tlg001.allen:8.330#Αἴας δʼ οὐκ ἀμέλησε κασιγνήτοιο πεσόντος ,
urn:cts:greekLit:tlg0012.tlg001.allen:8.331#ἀλλὰ θέων περίβη καί οἱ σάκος ἀμφεκάλυψε .
urn:cts:greekLit:tlg0012.tlg001.allen:8.332#τὸν μὲν ἔπειθʼ ὑποδύντε δύω ἐρίηρες ἑταῖροι
urn:cts:greekLit:tlg0012.tlg001.allen:8.333#Μηκιστεὺς Ἐχίοιο πάϊς καὶ δῖος Ἀλάστωρ
urn:cts:greekLit:tlg0012.tlg001.allen:8.334#νῆας ἔπι γλαφυρὰς φερέτην βαρέα στενάχοντα .
urn:cts:greekLit:tlg0012.tlg001.allen:8.335#ἂψ δʼ αὖτις Τρώεσσιν Ὀλύμπιος ἐν μένος ὦρσεν ·
urn:cts:greekLit:tlg0012.tlg001.allen:8.336#οἳ δʼ ἰθὺς τάφροιο βαθείης ὦσαν Ἀχαιούς ·
urn:cts:greekLit:tlg0012.tlg001.allen:8.337#Ἕκτωρ δʼ ἐν πρώτοισι κίε σθένεϊ βλεμεαίνων .
urn:cts:greekLit:tlg0012.tlg001.allen:8.338#ὡς δʼ ὅτε τίς τε κύων συὸς ἀγρίου ἠὲ λέοντος
urn:cts:greekLit:tlg0012.tlg001.allen:8.339#ἅπτηται κατόπισθε ποσὶν ταχέεσσι διώκων
urn:cts:greekLit:tlg0012.tlg001.allen:8.340#ἰσχία τε γλουτούς τε , ἑλισσόμενόν τε δοκεύει ,
urn:cts:greekLit:tlg0012.tlg001.allen:8.341#ὣς Ἕκτωρ ὤπαζε κάρη κομόωντας Ἀχαιούς ,
urn:cts:greekLit:tlg0012.tlg001.allen:8.342#αἰὲν ἀποκτείνων τὸν ὀπίστατον · οἳ δὲ φέβοντο .
urn:cts:greekLit:tlg0012.tlg001.allen:8.343#αὐτὰρ ἐπεὶ διά τε σκόλοπας καὶ τάφρον ἔβησαν
urn:cts:greekLit:tlg0012.tlg001.allen:8.344#φεύγοντες , πολλοὶ δὲ δάμεν Τρώων ὑπὸ χερσίν ,
urn:cts:greekLit:tlg0012.tlg001.allen:8.345#οἳ μὲν δὴ παρὰ νηυσὶν ἐρητύοντο μένοντες ,
urn:cts:greekLit:tlg0012.tlg001.allen:8.346#ἀλλήλοισί τε κεκλόμενοι καὶ πᾶσι θεοῖσι
urn:cts:greekLit:tlg0012.tlg001.allen:8.347#χεῖρας ἀνίσχοντες μεγάλʼ εὐχετόωντο ἕκαστος ·
urn:cts:greekLit:tlg0012.tlg001.allen:8.348#Ἕκτωρ δʼ ἀμφιπεριστρώφα καλλίτριχας ἵππους
urn:cts:greekLit:tlg0012.tlg001.allen:8.349#Γοργοῦς ὄμματʼ ἔχων ἠδὲ βροτολοιγοῦ Ἄρηος .
urn:cts:greekLit:tlg0012.tlg001.allen:8.350#τοὺς δὲ ἰδοῦσʼ ἐλέησε θεὰ λευκώλενος Ἥρη ,
urn:cts:greekLit:tlg0012.tlg001.allen:8.351#αἶψα δʼ Ἀθηναίην ἔπεα πτερόεντα προσηύδα ·
urn:cts:greekLit:tlg0012.tlg001.allen:8.352#ὢ πόποι αἰγιόχοιο Διὸς τέκος οὐκέτι νῶϊ
urn:cts:greekLit:tlg0012.tlg001.allen:8.353#ὀλλυμένων Δαναῶν κεκαδησόμεθʼ ὑστάτιόν περ ;
urn:cts:greekLit:tlg0012.tlg001.allen:8.354#οἵ κεν δὴ κακὸν οἶτον ἀναπλήσαντες ὄλωνται
urn:cts:greekLit:tlg0012.tlg001.allen:8.355#ἀνδρὸς ἑνὸς ῥιπῇ , ὃ δὲ μαίνεται οὐκέτʼ ἀνεκτῶς
urn:cts:greekLit:tlg0012.tlg001.allen:8.356#Ἕκτωρ Πριαμίδης , καὶ δὴ κακὰ πολλὰ ἔοργε .
urn:cts:greekLit:tlg0012.tlg001.allen:8.357#τὴν δʼ αὖτε προσέειπε θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:8.358#καὶ λίην οὗτός γε μένος θυμόν τʼ ὀλέσειε
urn:cts:greekLit:tlg0012.tlg001.allen:8.359#χερσὶν ὑπʼ Ἀργείων φθίμενος ἐν πατρίδι γαίῃ ·
urn:cts:greekLit:tlg0012.tlg001.allen:8.360#ἀλλὰ πατὴρ οὑμὸς φρεσὶ μαίνεται οὐκ ἀγαθῇσι
urn:cts:greekLit:tlg0012.tlg001.allen:8.361#σχέτλιος , αἰὲν ἀλιτρός , ἐμῶν μενέων ἀπερωεύς ·
urn:cts:greekLit:tlg0012.tlg001.allen:8.362#οὐδέ τι τῶν μέμνηται , ὅ οἱ μάλα πολλάκις υἱὸν
urn:cts:greekLit:tlg0012.tlg001.allen:8.363#τειρόμενον σώεσκον ὑπʼ Εὐρυσθῆος ἀέθλων .
urn:cts:greekLit:tlg0012.tlg001.allen:8.364#ἤτοι ὃ μὲν κλαίεσκε πρὸς οὐρανόν , αὐτὰρ ἐμὲ Ζεὺς
urn:cts:greekLit:tlg0012.tlg001.allen:8.365#τῷ ἐπαλεξήσουσαν ἀπʼ οὐρανόθεν προΐαλλεν .
urn:cts:greekLit:tlg0012.tlg001.allen:8.366#εἰ γὰρ ἐγὼ τάδε ᾔδεʼ ἐνὶ φρεσὶ πευκαλίμῃσιν
urn:cts:greekLit:tlg0012.tlg001.allen:8.367#εὖτέ μιν εἰς Ἀΐδαο πυλάρταο προὔπεμψεν
urn:cts:greekLit:tlg0012.tlg001.allen:8.368#ἐξ Ἐρέβευς ἄξοντα κύνα στυγεροῦ Ἀΐδαο ,
urn:cts:greekLit:tlg0012.tlg001.allen:8.369#οὐκ ἂν ὑπεξέφυγε Στυγὸς ὕδατος αἰπὰ ῥέεθρα .
urn:cts:greekLit:tlg0012.tlg001.allen:8.370#νῦν δʼ ἐμὲ μὲν στυγέει , Θέτιδος δʼ ἐξήνυσε βουλάς ,
urn:cts:greekLit:tlg0012.tlg001.allen:8.371#ἥ οἱ γούνατʼ ἔκυσσε καὶ ἔλλαβε χειρὶ γενείου ,
urn:cts:greekLit:tlg0012.tlg001.allen:8.372#λισσομένη τιμῆσαι Ἀχιλλῆα πτολίπορθον .
urn:cts:greekLit:tlg0012.tlg001.allen:8.373#ἔσται μὰν ὅτʼ ἂν αὖτε φίλην γλαυκώπιδα εἴπῃ .
urn:cts:greekLit:tlg0012.tlg001.allen:8.374#ἀλλὰ σὰ μὲν νῦν νῶϊν ἐπέντυε μώνυχας ἵππους ,
urn:cts:greekLit:tlg0012.tlg001.allen:8.375#ὄφρʼ ἂν ἐγὼ καταδῦσα Διὸς δόμον αἰγιόχοιο
urn:cts:greekLit:tlg0012.tlg001.allen:8.376#τεύχεσιν ἐς πόλεμον θωρήξομαι , ὄφρα ἴδωμαι
urn:cts:greekLit:tlg0012.tlg001.allen:8.377#ἢ νῶϊ Πριάμοιο πάϊς κορυθαίολος Ἕκτωρ
urn:cts:greekLit:tlg0012.tlg001.allen:8.378#γηθήσει προφανέντε ἀνὰ πτολέμοιο γεφύρας ,
urn:cts:greekLit:tlg0012.tlg001.allen:8.379#ἦ τις καὶ Τρώων κορέει κύνας ἠδʼ οἰωνοὺς
urn:cts:greekLit:tlg0012.tlg001.allen:8.380#δημῷ καὶ σάρκεσσι , πεσὼν ἐπὶ νηυσὶν Ἀχαιῶν .
urn:cts:greekLit:tlg0012.tlg001.allen:8.381#ὣς ἔφατʼ , οὐδʼ ἀπίθησε θεὰ λευκώλενος Ἥρη .
urn:cts:greekLit:tlg0012.tlg001.allen:8.382#ἣ μὲν ἐποιχομένη χρυσάμπυκας ἔντυεν ἵππους
urn:cts:greekLit:tlg0012.tlg001.allen:8.383#Ἥρη πρέσβα θεὰ θυγάτηρ μεγάλοιο Κρόνοιο ·
urn:cts:greekLit:tlg0012.tlg001.allen:8.384#αὐτὰρ Ἀθηναίη κούρη Διὸς αἰγιόχοιο
urn:cts:greekLit:tlg0012.tlg001.allen:8.385#πέπλον μὲν κατέχευεν ἑανὸν πατρὸς ἐπʼ οὔδει
urn:cts:greekLit:tlg0012.tlg001.allen:8.386#ποικίλον , ὅν ῥʼ αὐτὴ ποιήσατο καὶ κάμε χερσίν ,
urn:cts:greekLit:tlg0012.tlg001.allen:8.387#ἣ δὲ χιτῶνʼ ἐνδῦσα Διὸς νεφεληγερέταο
urn:cts:greekLit:tlg0012.tlg001.allen:8.388#τεύχεσιν ἐς πόλεμον θωρήσσετο δακρυόεντα .
urn:cts:greekLit:tlg0012.tlg001.allen:8.389#ἐς δʼ ὄχεα φλόγεα ποσὶ βήσετο , λάζετο δʼ ἔγχος
urn:cts:greekLit:tlg0012.tlg001.allen:8.390#βριθὺ μέγα στιβαρόν , τῷ δάμνησι στίχας ἀνδρῶν
urn:cts:greekLit:tlg0012.tlg001.allen:8.391#ἡρώων , τοῖσίν τε κοτέσσεται ὀβριμοπάτρη .
urn:cts:greekLit:tlg0012.tlg001.allen:8.392#Ἥρη δὲ μάστιγι θοῶς ἐπεμαίετʼ ἄρʼ ἵππους ·
urn:cts:greekLit:tlg0012.tlg001.allen:8.393#αὐτόμαται δὲ πύλαι μύκον οὐρανοῦ ἃς ἔχον Ὧραι ,
urn:cts:greekLit:tlg0012.tlg001.allen:8.394#τῇς ἐπιτέτραπται μέγας οὐρανὸς Οὔλυμπός τε
urn:cts:greekLit:tlg0012.tlg001.allen:8.395#ἠμὲν ἀνακλῖναι πυκινὸν νέφος ἠδʼ ἐπιθεῖναι .
urn:cts:greekLit:tlg0012.tlg001.allen:8.396#τῇ ῥα διʼ αὐτάων κεντρηνεκέας ἔχον ἵππους .
urn:cts:greekLit:tlg0012.tlg001.allen:8.397#Ζεὺς δὲ πατὴρ Ἴδηθεν ἐπεὶ ἴδε χώσατʼ ἄρʼ αἰνῶς ,
urn:cts:greekLit:tlg0012.tlg001.allen:8.398#Ἶριν δʼ ὄτρυνε χρυσόπτερον ἀγγελέουσαν ·
urn:cts:greekLit:tlg0012.tlg001.allen:8.399#βάσκʼ ἴθι Ἶρι ταχεῖα , πάλιν τρέπε μηδʼ ἔα ἄντην
urn:cts:greekLit:tlg0012.tlg001.allen:8.400#ἔρχεσθʼ · οὐ γὰρ καλὰ συνοισόμεθα πτόλεμον δέ .
urn:cts:greekLit:tlg0012.tlg001.allen:8.401#ὧδε γὰρ ἐξερέω , τὸ δὲ καὶ τετελεσμένον ἔσται ·
urn:cts:greekLit:tlg0012.tlg001.allen:8.402#γυιώσω μέν σφωϊν ὑφʼ ἅρμασιν ὠκέας ἵππους ,
urn:cts:greekLit:tlg0012.tlg001.allen:8.403#αὐτὰς δʼ ἐκ δίφρου βαλέω κατά θʼ ἅρματα ἄξω ·
urn:cts:greekLit:tlg0012.tlg001.allen:8.404#οὐδέ κεν ἐς δεκάτους περιτελλομένους ἐνιαυτοὺς
urn:cts:greekLit:tlg0012.tlg001.allen:8.405#ἕλκεʼ ἀπαλθήσεσθον , ἅ κεν μάρπτῃσι κεραυνός ·
urn:cts:greekLit:tlg0012.tlg001.allen:8.406#ὄφρα ἰδῇ γλαυκῶπις ὅτʼ ἂν ᾧ πατρὶ μάχηται .
urn:cts:greekLit:tlg0012.tlg001.allen:8.407#Ἥρῃ δʼ οὔ τι τόσον νεμεσίζομαι οὐδὲ χολοῦμαι ·
urn:cts:greekLit:tlg0012.tlg001.allen:8.408#αἰεὶ γάρ μοι ἔωθεν ἐνικλᾶν ὅττί κεν εἴπω .
urn:cts:greekLit:tlg0012.tlg001.allen:8.409#ὣς ἔφατʼ , ὦρτο δὲ Ἶρις ἀελλόπος ἀγγελέουσα ,
urn:cts:greekLit:tlg0012.tlg001.allen:8.410#βῆ δʼ ἐξ Ἰδαίων ὀρέων ἐς μακρὸν Ὄλυμπον .
urn:cts:greekLit:tlg0012.tlg001.allen:8.411#πρώτῃσιν δὲ πύλῃσι πολυπτύχου Οὐλύμποιο
urn:cts:greekLit:tlg0012.tlg001.allen:8.412#ἀντομένη κατέρυκε , Διὸς δέ σφʼ ἔννεπε μῦθον ·
urn:cts:greekLit:tlg0012.tlg001.allen:8.413#πῇ μέματον ; τί σφῶϊν ἐνὶ φρεσὶ μαίνεται ἦτορ ;
urn:cts:greekLit:tlg0012.tlg001.allen:8.414#οὐκ ἐάᾳ Κρονίδης ἐπαμυνέμεν Ἀργείοισιν .
urn:cts:greekLit:tlg0012.tlg001.allen:8.415#ὧδε γὰρ ἠπείλησε Κρόνου πάϊς , ᾗ τελέει περ ,
urn:cts:greekLit:tlg0012.tlg001.allen:8.416#γυιώσειν μὲν σφῶϊν ὑφʼ ἅρμασιν ὠκέας ἵππους ,
urn:cts:greekLit:tlg0012.tlg001.allen:8.417#αὐτὰς δʼ ἐκ δίφρου βαλέειν κατά θʼ ἅρματα ἄξειν ·
urn:cts:greekLit:tlg0012.tlg001.allen:8.418#οὐδέ κεν ἐς δεκάτους περιτελλομένους ἐνιαυτοὺς
urn:cts:greekLit:tlg0012.tlg001.allen:8.419#ἕλκεʼ ἀπαλθήσεσθον , ἅ κεν μάρπτῃσι κεραυνός ·
urn:cts:greekLit:tlg0012.tlg001.allen:8.420#ὄφρα ἰδῇς γλαυκῶπι ὅτʼ ἂν σῷ πατρὶ μάχηαι .
urn:cts:greekLit:tlg0012.tlg001.allen:8.421#Ἥρῃ δʼ οὔ τι τόσον νεμεσίζεται οὐδὲ χολοῦται ·
urn:cts:greekLit:tlg0012.tlg001.allen:8.422#αἰεὶ γάρ οἱ ἔωθεν ἐνικλᾶν ὅττι κεν εἴπῃ ·
urn:cts:greekLit:tlg0012.tlg001.allen:8.423#ἀλλὰ σύ γʼ αἰνοτάτη κύον ἀδεὲς εἰ ἐτεόν γε
urn:cts:greekLit:tlg0012.tlg001.allen:8.424#τολμήσεις Διὸς ἄντα πελώριον ἔγχος ἀεῖραι .
urn:cts:greekLit:tlg0012.tlg001.allen:8.425#ἣ μὲν ἄρʼ ὣς εἰποῦσʼ ἀπέβη πόδας ὠκέα Ἶρις ,
urn:cts:greekLit:tlg0012.tlg001.allen:8.426#αὐτὰρ Ἀθηναίην Ἥρη πρὸς μῦθον ἔειπεν ·
urn:cts:greekLit:tlg0012.tlg001.allen:8.427#ὢ πόποι αἰγιόχοιο Διὸς τέκος , οὐκέτʼ ἔγωγε
urn:cts:greekLit:tlg0012.tlg001.allen:8.428#νῶϊ ἐῶ Διὸς ἄντα βροτῶν ἕνεκα πτολεμίζειν ·
urn:cts:greekLit:tlg0012.tlg001.allen:8.429#τῶν ἄλλος μὲν ἀποφθίσθω , ἄλλος δὲ βιώτω ,
urn:cts:greekLit:tlg0012.tlg001.allen:8.430#ὅς κε τύχῃ · κεῖνος δὲ τὰ ἃ φρονέων ἐνὶ θυμῷ
urn:cts:greekLit:tlg0012.tlg001.allen:8.431#Τρωσί τε καὶ Δαναοῖσι δικαζέτω , ὡς ἐπιεικές .
urn:cts:greekLit:tlg0012.tlg001.allen:8.432#ὣς ἄρα φωνήσασα πάλιν τρέπε μώνυχας ἵππους ·
urn:cts:greekLit:tlg0012.tlg001.allen:8.433#τῇσιν δʼ Ὧραι μὲν λῦσαν καλλίτριχας ἵππους ,
urn:cts:greekLit:tlg0012.tlg001.allen:8.434#καὶ τοὺς μὲν κατέδησαν ἐπʼ ἀμβροσίῃσι κάπῃσιν ,
urn:cts:greekLit:tlg0012.tlg001.allen:8.435#ἅρματα δʼ ἔκλιναν πρὸς ἐνώπια παμφανόωντα ·
urn:cts:greekLit:tlg0012.tlg001.allen:8.436#αὐταὶ δὲ χρυσέοισιν ἐπὶ κλισμοῖσι κάθιζον
urn:cts:greekLit:tlg0012.tlg001.allen:8.437#μίγδʼ ἄλλοισι θεοῖσι , φίλον τετιημέναι ἦτορ .
urn:cts:greekLit:tlg0012.tlg001.allen:8.438#Ζεὺς δὲ πατὴρ Ἴδηθεν ἐΰτροχον ἅρμα καὶ ἵππους
urn:cts:greekLit:tlg0012.tlg001.allen:8.439#Οὔλυμπον δὲ δίωκε , θεῶν δʼ ἐξίκετο θώκους .
urn:cts:greekLit:tlg0012.tlg001.allen:8.440#τῷ δὲ καὶ ἵππους μὲν λῦσε κλυτὸς ἐννοσίγαιος ,
urn:cts:greekLit:tlg0012.tlg001.allen:8.441#ἅρματα δʼ ἂμ βωμοῖσι τίθει κατὰ λῖτα πετάσσας ·
urn:cts:greekLit:tlg0012.tlg001.allen:8.442#αὐτὸς δὲ χρύσειον ἐπὶ θρόνον εὐρύοπα Ζεὺς
urn:cts:greekLit:tlg0012.tlg001.allen:8.443#ἕζετο , τῷ δʼ ὑπὸ ποσσὶ μέγας πελεμίζετʼ Ὄλυμπος .
urn:cts:greekLit:tlg0012.tlg001.allen:8.444#αἳ δʼ οἶαι Διὸς ἀμφὶς Ἀθηναίη τε καὶ Ἥρη
urn:cts:greekLit:tlg0012.tlg001.allen:8.445#ἥσθην , οὐδέ τί μιν προσεφώνεον οὐδʼ ἐρέοντο ·
urn:cts:greekLit:tlg0012.tlg001.allen:8.446#αὐτὰρ ὃ ἔγνω ᾗσιν ἐνὶ φρεσὶ φώνησέν τε ·
urn:cts:greekLit:tlg0012.tlg001.allen:8.447#τίφθʼ οὕτω τετίησθον Ἀθηναίη τε καὶ Ἥρη ;
urn:cts:greekLit:tlg0012.tlg001.allen:8.448#οὐ μέν θην κάμετόν γε μάχῃ ἔνι κυδιανείρῃ
urn:cts:greekLit:tlg0012.tlg001.allen:8.449#ὀλλῦσαι Τρῶας , τοῖσιν κότον αἰνὸν ἔθεσθε .
urn:cts:greekLit:tlg0012.tlg001.allen:8.450#πάντως , οἷον ἐμόν γε μένος καὶ χεῖρες ἄαπτοι ,
urn:cts:greekLit:tlg0012.tlg001.allen:8.451#οὐκ ἄν με τρέψειαν ὅσοι θεοί εἰσʼ ἐν Ὀλύμπῳ .
urn:cts:greekLit:tlg0012.tlg001.allen:8.452#σφῶϊν δὲ πρίν περ τρόμος ἔλλαβε φαίδιμα γυῖα
urn:cts:greekLit:tlg0012.tlg001.allen:8.453#πρὶν πόλεμόν τε ἰδεῖν πολέμοιό τε μέρμερα ἔργα .
urn:cts:greekLit:tlg0012.tlg001.allen:8.454#ὧδε γὰρ ἐξερέω , τὸ δέ κεν τετελεσμένον ἦεν ·
urn:cts:greekLit:tlg0012.tlg001.allen:8.455#οὐκ ἂν ἐφʼ ὑμετέρων ὀχέων πληγέντε κεραυνῷ
urn:cts:greekLit:tlg0012.tlg001.allen:8.456#ἂψ ἐς Ὄλυμπον ἵκεσθον , ἵνʼ ἀθανάτων ἕδος ἐστίν .
urn:cts:greekLit:tlg0012.tlg001.allen:8.457#ὣς ἔφαθʼ , αἳ δʼ ἐπέμυξαν Ἀθηναίη τε καὶ Ἥρη ·
urn:cts:greekLit:tlg0012.tlg001.allen:8.458#πλησίαι αἵ γʼ ἥσθην , κακὰ δὲ Τρώεσσι μεδέσθην .
urn:cts:greekLit:tlg0012.tlg001.allen:8.459#ἤτοι Ἀθηναίη ἀκέων ἦν οὐδέ τι εἶπε
urn:cts:greekLit:tlg0012.tlg001.allen:8.460#σκυζομένη Διὶ πατρί , χόλος δέ μιν ἄγριος ᾕρει ·
urn:cts:greekLit:tlg0012.tlg001.allen:8.461#Ἥρῃ δʼ οὐκ ἔχαδε στῆθος χόλον , ἀλλὰ προσηύδα ·
urn:cts:greekLit:tlg0012.tlg001.allen:8.462#αἰνότατε Κρονίδη ποῖον τὸν μῦθον ἔειπες .
urn:cts:greekLit:tlg0012.tlg001.allen:8.463#εὖ νυ καὶ ἡμεῖς ἴδμεν ὅ τοι σθένος οὐκ ἀλαπαδνόν ·
urn:cts:greekLit:tlg0012.tlg001.allen:8.464#ἀλλʼ ἔμπης Δαναῶν ὀλοφυρόμεθʼ αἰχμητάων ,
urn:cts:greekLit:tlg0012.tlg001.allen:8.465#οἵ κεν δὴ κακὸν οἶτον ἀναπλήσαντες ὄλωνται .
urn:cts:greekLit:tlg0012.tlg001.allen:8.466#ἀλλʼ ἤτοι πολέμου μὲν ἀφεξόμεθʼ , εἰ σὺ κελεύεις ·
urn:cts:greekLit:tlg0012.tlg001.allen:8.467#βουλὴν δʼ Ἀργείοις ὑποθησόμεθʼ ἥ τις ὀνήσει ,
urn:cts:greekLit:tlg0012.tlg001.allen:8.468#ὡς μὴ πάντες ὄλωνται ὀδυσσαμένοιο τεοῖο .
urn:cts:greekLit:tlg0012.tlg001.allen:8.469#τὴν δʼ ἀπαμειβόμενος προσέφη νεφεληγερέτα Ζεύς ·
urn:cts:greekLit:tlg0012.tlg001.allen:8.470#ἠοῦς δὴ καὶ μᾶλλον ὑπερμενέα Κρονίωνα
urn:cts:greekLit:tlg0012.tlg001.allen:8.471#ὄψεαι , αἴ κʼ ἐθέλῃσθα , βοῶπις πότνια Ἥρη
urn:cts:greekLit:tlg0012.tlg001.allen:8.472#ὀλλύντʼ Ἀργείων πουλὺν στρατὸν αἰχμητάων ·
urn:cts:greekLit:tlg0012.tlg001.allen:8.473#οὐ γὰρ πρὶν πολέμου ἀποπαύσεται ὄβριμος Ἕκτωρ
urn:cts:greekLit:tlg0012.tlg001.allen:8.474#πρὶν ὄρθαι παρὰ ναῦφι ποδώκεα Πηλεΐωνα ,
urn:cts:greekLit:tlg0012.tlg001.allen:8.475#ἤματι τῷ ὅτʼ ἂν οἳ μὲν ἐπὶ πρύμνῃσι μάχωνται
urn:cts:greekLit:tlg0012.tlg001.allen:8.476#στείνει ἐν αἰνοτάτῳ περὶ Πατρόκλοιο θανόντος ·
urn:cts:greekLit:tlg0012.tlg001.allen:8.477#ὣς γὰρ θέσφατόν ἐστι · σέθεν δʼ ἐγὼ οὐκ ἀλεγίζω
urn:cts:greekLit:tlg0012.tlg001.allen:8.478#χωομένης , οὐδʼ εἴ κε τὰ νείατα πείραθʼ ἵκηαι
urn:cts:greekLit:tlg0012.tlg001.allen:8.479#γαίης καὶ πόντοιο , ἵνʼ Ἰάπετός τε Κρόνος τε
urn:cts:greekLit:tlg0012.tlg001.allen:8.480#ἥμενοι οὔτʼ αὐγῇς Ὑπερίονος Ἠελίοιο
urn:cts:greekLit:tlg0012.tlg001.allen:8.481#τέρποντʼ οὔτʼ ἀνέμοισι , βαθὺς δέ τε Τάρταρος ἀμφίς ·
urn:cts:greekLit:tlg0012.tlg001.allen:8.482#οὐδʼ ἢν ἔνθʼ ἀφίκηαι ἀλωμένη , οὔ σευ ἔγωγε
urn:cts:greekLit:tlg0012.tlg001.allen:8.483#σκυζομένης ἀλέγω , ἐπεὶ οὐ σέο κύντερον ἄλλο .
urn:cts:greekLit:tlg0012.tlg001.allen:8.484#ὣς φάτο , τὸν δʼ οὔ τι προσέφη λευκώλενος Ἥρη .
urn:cts:greekLit:tlg0012.tlg001.allen:8.485#ἐν δʼ ἔπεσʼ Ὠκεανῷ λαμπρὸν φάος ἠελίοιο
urn:cts:greekLit:tlg0012.tlg001.allen:8.486#ἕλκον νύκτα μέλαιναν ἐπὶ ζείδωρον ἄρουραν .
urn:cts:greekLit:tlg0012.tlg001.allen:8.487#Τρωσὶν μέν ῥʼ ἀέκουσιν ἔδυ φάος , αὐτὰρ Ἀχαιοῖς
urn:cts:greekLit:tlg0012.tlg001.allen:8.488#ἀσπασίη τρίλλιστος ἐπήλυθε νὺξ ἐρεβεννή .
urn:cts:greekLit:tlg0012.tlg001.allen:8.489#Τρώων αὖτʼ ἀγορὴν ποιήσατο φαίδιμος Ἕκτωρ
urn:cts:greekLit:tlg0012.tlg001.allen:8.490#νόσφι νεῶν ἀγαγὼν ποταμῷ ἔπι δινήεντι ,
urn:cts:greekLit:tlg0012.tlg001.allen:8.491#ἐν καθαρῷ ὅθι δὴ νεκύων διεφαίνετο χῶρος .
urn:cts:greekLit:tlg0012.tlg001.allen:8.492#ἐξ ἵππων δʼ ἀποβάντες ἐπὶ χθόνα μῦθον ἄκουον
urn:cts:greekLit:tlg0012.tlg001.allen:8.493#τόν ῥʼ Ἕκτωρ ἀγόρευε Διῒ φίλος · ἐν δʼ ἄρα χειρὶ
urn:cts:greekLit:tlg0012.tlg001.allen:8.494#ἔγχος ἔχʼ ἑνδεκάπηχυ · πάροιθε δὲ λάμπετο δουρὸς
urn:cts:greekLit:tlg0012.tlg001.allen:8.495#αἰχμὴ χαλκείη , περὶ δὲ χρύσεος θέε πόρκης ,
urn:cts:greekLit:tlg0012.tlg001.allen:8.496#τῷ ὅ γʼ ἐρεισάμενος ἔπεα Τρώεσσι μετηύδα ·
urn:cts:greekLit:tlg0012.tlg001.allen:8.497#κέκλυτέ μευ Τρῶες καὶ Δάρδανοι ἠδʼ ἐπίκουροι ·
urn:cts:greekLit:tlg0012.tlg001.allen:8.498#νῦν ἐφάμην νῆάς τʼ ὀλέσας καὶ πάντας Ἀχαιοὺς
urn:cts:greekLit:tlg0012.tlg001.allen:8.499#ἂψ ἀπονοστήσειν προτὶ Ἴλιον ἠνεμόεσσαν ·
urn:cts:greekLit:tlg0012.tlg001.allen:8.500#ἀλλὰ πρὶν κνέφας ἦλθε , τὸ νῦν ἐσάωσε μάλιστα
urn:cts:greekLit:tlg0012.tlg001.allen:8.501#Ἀργείους καὶ νῆας ἐπὶ ῥηγμῖνι θαλάσσης .
urn:cts:greekLit:tlg0012.tlg001.allen:8.502#ἀλλʼ ἤτοι νῦν μὲν πειθώμεθα νυκτὶ μελαίνῃ
urn:cts:greekLit:tlg0012.tlg001.allen:8.503#δόρπά τʼ ἐφοπλισόμεσθα · ἀτὰρ καλλίτριχας ἵππους
urn:cts:greekLit:tlg0012.tlg001.allen:8.504#λύσαθʼ ὑπὲξ ὀχέων , παρὰ δέ σφισι βάλλετʼ ἐδωδήν ·
urn:cts:greekLit:tlg0012.tlg001.allen:8.505#ἐκ πόλιος δʼ ἄξεσθε βόας καὶ ἴφια μῆλα
urn:cts:greekLit:tlg0012.tlg001.allen:8.506#καρπαλίμως , οἶνον δὲ μελίφρονα οἰνίζεσθε
urn:cts:greekLit:tlg0012.tlg001.allen:8.507#σῖτόν τʼ ἐκ μεγάρων , ἐπὶ δὲ ξύλα πολλὰ λέγεσθε ,
urn:cts:greekLit:tlg0012.tlg001.allen:8.508#ὥς κεν παννύχιοι μέσφʼ ἠοῦς ἠριγενείης
urn:cts:greekLit:tlg0012.tlg001.allen:8.509#καίωμεν πυρὰ πολλά , σέλας δʼ εἰς οὐρανὸν ἵκῃ ,
urn:cts:greekLit:tlg0012.tlg001.allen:8.510#μή πως καὶ διὰ νύκτα κάρη κομόωντες Ἀχαιοὶ
urn:cts:greekLit:tlg0012.tlg001.allen:8.511#φεύγειν ὁρμήσωνται ἐπʼ εὐρέα νῶτα θαλάσσης .
urn:cts:greekLit:tlg0012.tlg001.allen:8.512#μὴ μὰν ἀσπουδί γε νεῶν ἐπιβαῖεν ἕκηλοι ,
urn:cts:greekLit:tlg0012.tlg001.allen:8.513#ἀλλʼ ὥς τις τούτων γε βέλος καὶ οἴκοθι πέσσῃ
urn:cts:greekLit:tlg0012.tlg001.allen:8.514#βλήμενος ἢ ἰῷ ἢ ἔγχεϊ ὀξυόεντι
urn:cts:greekLit:tlg0012.tlg001.allen:8.515#νηὸς ἐπιθρῴσκων , ἵνα τις στυγέῃσι καὶ ἄλλος
urn:cts:greekLit:tlg0012.tlg001.allen:8.516#Τρωσὶν ἐφʼ ἱπποδάμοισι φέρειν πολύδακρυν Ἄρηα .
urn:cts:greekLit:tlg0012.tlg001.allen:8.517#κήρυκες δʼ ἀνὰ ἄστυ Διῒ φίλοι ἀγγελλόντων
urn:cts:greekLit:tlg0012.tlg001.allen:8.518#παῖδας πρωθήβας πολιοκροτάφους τε γέροντας
urn:cts:greekLit:tlg0012.tlg001.allen:8.519#λέξασθαι περὶ ἄστυ θεοδμήτων ἐπὶ πύργων ·
urn:cts:greekLit:tlg0012.tlg001.allen:8.520#θηλύτεραι δὲ γυναῖκες ἐνὶ μεγάροισιν ἑκάστη
urn:cts:greekLit:tlg0012.tlg001.allen:8.521#πῦρ μέγα καιόντων · φυλακὴ δέ τις ἔμπεδος ἔστω
urn:cts:greekLit:tlg0012.tlg001.allen:8.522#μὴ λόχος εἰσέλθῃσι πόλιν λαῶν ἀπεόντων .
urn:cts:greekLit:tlg0012.tlg001.allen:8.523#ὧδʼ ἔστω Τρῶες μεγαλήτορες ὡς ἀγορεύω ·
urn:cts:greekLit:tlg0012.tlg001.allen:8.524#μῦθος δʼ ὃς μὲν νῦν ὑγιὴς εἰρημένος ἔστω ,
urn:cts:greekLit:tlg0012.tlg001.allen:8.525#τὸν δʼ ἠοῦς Τρώεσσι μεθʼ ἱπποδάμοις ἀγορεύσω .
urn:cts:greekLit:tlg0012.tlg001.allen:8.526#ἔλπομαι εὐχόμενος Διί τʼ ἄλλοισίν τε θεοῖσιν
urn:cts:greekLit:tlg0012.tlg001.allen:8.527#ἐξελάαν ἐνθένδε κύνας κηρεσσιφορήτους ,
urn:cts:greekLit:tlg0012.tlg001.allen:8.528#οὓς κῆρες φορέουσι μελαινάων ἐπὶ νηῶν .
urn:cts:greekLit:tlg0012.tlg001.allen:8.529#ἀλλʼ ἤτοι ἐπὶ νυκτὶ φυλάξομεν ἡμέας αὐτούς ,
urn:cts:greekLit:tlg0012.tlg001.allen:8.530#πρῶϊ δʼ ὑπηοῖοι σὺν τεύχεσι θωρηχθέντες
urn:cts:greekLit:tlg0012.tlg001.allen:8.531#νηυσὶν ἔπι γλαφυρῇσιν ἐγείρομεν ὀξὺν Ἄρηα .
urn:cts:greekLit:tlg0012.tlg001.allen:8.532#εἴσομαι εἴ κέ μʼ ὁ Τυδεΐδης κρατερὸς Διομήδης
urn:cts:greekLit:tlg0012.tlg001.allen:8.533#πὰρ νηῶν πρὸς τεῖχος ἀπώσεται , ἤ κεν ἐγὼ τὸν
urn:cts:greekLit:tlg0012.tlg001.allen:8.534#χαλκῷ δῃώσας ἔναρα βροτόεντα φέρωμαι .
urn:cts:greekLit:tlg0012.tlg001.allen:8.535#αὔριον ἣν ἀρετὴν διαείσεται , εἴ κʼ ἐμὸν ἔγχος
urn:cts:greekLit:tlg0012.tlg001.allen:8.536#μείνῃ ἐπερχόμενον · ἀλλʼ ἐν πρώτοισιν ὀΐω
urn:cts:greekLit:tlg0012.tlg001.allen:8.537#κείσεται οὐτηθείς , πολέες δʼ ἀμφʼ αὐτὸν ἑταῖροι
urn:cts:greekLit:tlg0012.tlg001.allen:8.538#ἠελίου ἀνιόντος ἐς αὔριον · εἰ γὰρ ἐγὼν ὣς
urn:cts:greekLit:tlg0012.tlg001.allen:8.539#εἴην ἀθάνατος καὶ ἀγήρως ἤματα πάντα ,
urn:cts:greekLit:tlg0012.tlg001.allen:8.540#τιοίμην δʼ ὡς τίετʼ Ἀθηναίη καὶ Ἀπόλλων ,
urn:cts:greekLit:tlg0012.tlg001.allen:8.541#ὡς νῦν ἡμέρη ἥδε κακὸν φέρει Ἀργείοισιν .
urn:cts:greekLit:tlg0012.tlg001.allen:8.542#ὣς Ἕκτωρ ἀγόρευʼ , ἐπὶ δὲ Τρῶες κελάδησαν .
urn:cts:greekLit:tlg0012.tlg001.allen:8.543#οἳ δʼ ἵππους μὲν λῦσαν ὑπὸ ζυγοῦ ἱδρώοντας ,
urn:cts:greekLit:tlg0012.tlg001.allen:8.544#δῆσαν δʼ ἱμάντεσσι παρʼ ἅρμασιν οἷσιν ἕκαστος ·
urn:cts:greekLit:tlg0012.tlg001.allen:8.545#ἐκ πόλιος δʼ ἄξοντο βόας καὶ ἴφια μῆλα
urn:cts:greekLit:tlg0012.tlg001.allen:8.546#καρπαλίμως , οἶνον δὲ μελίφρονα οἰνίζοντο ,
urn:cts:greekLit:tlg0012.tlg001.allen:8.547#σῖτόν τʼ ἐκ μεγάρων , ἐπὶ δὲ ξύλα πολλὰ λέγοντο .
urn:cts:greekLit:tlg0012.tlg001.allen:8.549#κνίσην δʼ ἐκ πεδίου ἄνεμοι φέρον οὐρανὸν εἴσω .
urn:cts:greekLit:tlg0012.tlg001.allen:8.553#οἳ δὲ μέγα φρονέοντες ἐπὶ πτολέμοιο γεφύρας
urn:cts:greekLit:tlg0012.tlg001.allen:8.554#εἴατο παννύχιοι , πυρὰ δέ σφισι καίετο πολλά .
urn:cts:greekLit:tlg0012.tlg001.allen:8.555#ὡς δʼ ὅτʼ ἐν οὐρανῷ ἄστρα φαεινὴν ἀμφὶ σελήνην
urn:cts:greekLit:tlg0012.tlg001.allen:8.556#φαίνετʼ ἀριπρεπέα , ὅτε τʼ ἔπλετο νήνεμος αἰθήρ ·
urn:cts:greekLit:tlg0012.tlg001.allen:8.557#ἔκ τʼ ἔφανεν πᾶσαι σκοπιαὶ καὶ πρώονες ἄκροι
urn:cts:greekLit:tlg0012.tlg001.allen:8.558#καὶ νάπαι · οὐρανόθεν δʼ ἄρʼ ὑπερράγη ἄσπετος αἰθήρ ,
urn:cts:greekLit:tlg0012.tlg001.allen:8.559#πάντα δὲ εἴδεται ἄστρα , γέγηθε δέ τε φρένα ποιμήν ·
urn:cts:greekLit:tlg0012.tlg001.allen:8.560#τόσσα μεσηγὺ νεῶν ἠδὲ Ξάνθοιο ῥοάων
urn:cts:greekLit:tlg0012.tlg001.allen:8.561#Τρώων καιόντων πυρὰ φαίνετο Ἰλιόθι πρό .
urn:cts:greekLit:tlg0012.tlg001.allen:8.562#χίλιʼ ἄρʼ ἐν πεδίῳ πυρὰ καίετο , πὰρ δὲ ἑκάστῳ
urn:cts:greekLit:tlg0012.tlg001.allen:8.563#εἴατο πεντήκοντα σέλᾳ πυρὸς αἰθομένοιο .
urn:cts:greekLit:tlg0012.tlg001.allen:8.564#ἵπποι δὲ κρῖ λευκὸν ἐρεπτόμενοι καὶ ὀλύρας
urn:cts:greekLit:tlg0012.tlg001.allen:8.565#ἑσταότες παρʼ ὄχεσφιν ἐΰθρονον Ἠῶ μίμνον .
urn:cts:greekLit:tlg0012.tlg001.allen:9.1#ὣς οἱ μὲν Τρῶες φυλακὰς ἔχον · αὐτὰρ Ἀχαιοὺς
urn:cts:greekLit:tlg0012.tlg001.allen:9.2#θεσπεσίη ἔχε φύζα φόβου κρυόεντος ἑταίρη ,
urn:cts:greekLit:tlg0012.tlg001.allen:9.3#πένθεϊ δʼ ἀτλήτῳ βεβολήατο πάντες ἄριστοι .
urn:cts:greekLit:tlg0012.tlg001.allen:9.4#ὡς δʼ ἄνεμοι δύο πόντον ὀρίνετον ἰχθυόεντα
urn:cts:greekLit:tlg0012.tlg001.allen:9.5#Βορέης καὶ Ζέφυρος , τώ τε Θρῄκηθεν ἄητον
urn:cts:greekLit:tlg0012.tlg001.allen:9.6#ἐλθόντʼ ἐξαπίνης · ἄμυδις δέ τε κῦμα κελαινὸν
urn:cts:greekLit:tlg0012.tlg001.allen:9.7#κορθύεται , πολλὸν δὲ παρὲξ ἅλα φῦκος ἔχευεν ·
urn:cts:greekLit:tlg0012.tlg001.allen:9.8#ὣς ἐδαΐζετο θυμὸς ἐνὶ στήθεσσιν Ἀχαιῶν .
urn:cts:greekLit:tlg0012.tlg001.allen:9.9#Ἀτρεΐδης δʼ ἄχεϊ μεγάλῳ βεβολημένος ἦτορ
urn:cts:greekLit:tlg0012.tlg001.allen:9.10#φοίτα κηρύκεσσι λιγυφθόγγοισι κελεύων
urn:cts:greekLit:tlg0012.tlg001.allen:9.11#κλήδην εἰς ἀγορὴν κικλήσκειν ἄνδρα ἕκαστον ,
urn:cts:greekLit:tlg0012.tlg001.allen:9.12#μὴ δὲ βοᾶν · αὐτὸς δὲ μετὰ πρώτοισι πονεῖτο .
urn:cts:greekLit:tlg0012.tlg001.allen:9.13#ἷζον δʼ εἰν ἀγορῇ τετιηότες · ἂν δʼ Ἀγαμέμνων
urn:cts:greekLit:tlg0012.tlg001.allen:9.14#ἵστατο δάκρυ χέων ὥς τε κρήνη μελάνυδρος
urn:cts:greekLit:tlg0012.tlg001.allen:9.15#ἥ τε κατʼ αἰγίλιπος πέτρης δνοφερὸν χέει ὕδωρ ·
urn:cts:greekLit:tlg0012.tlg001.allen:9.16#ὣς ὃ βαρὺ στενάχων ἔπεʼ Ἀργείοισι μετηύδα ·
urn:cts:greekLit:tlg0012.tlg001.allen:9.17#ὦ φίλοι Ἀργείων ἡγήτορες ἠδὲ μέδοντες
urn:cts:greekLit:tlg0012.tlg001.allen:9.18#Ζεύς με μέγα Κρονίδης ἄτῃ ἐνέδησε βαρείῃ
urn:cts:greekLit:tlg0012.tlg001.allen:9.19#σχέτλιος , ὃς τότε μέν μοι ὑπέσχετο καὶ κατένευσεν
urn:cts:greekLit:tlg0012.tlg001.allen:9.20#Ἴλιον ἐκπέρσαντʼ εὐτείχεον ἀπονέεσθαι ,
urn:cts:greekLit:tlg0012.tlg001.allen:9.21#νῦν δὲ κακὴν ἀπάτην βουλεύσατο , καί με κελεύει
urn:cts:greekLit:tlg0012.tlg001.allen:9.22#δυσκλέα Ἄργος ἱκέσθαι , ἐπεὶ πολὺν ὤλεσα λαόν .
urn:cts:greekLit:tlg0012.tlg001.allen:9.23#οὕτω που Διὶ μέλλει ὑπερμενέϊ φίλον εἶναι ,
urn:cts:greekLit:tlg0012.tlg001.allen:9.24#ὃς δὴ πολλάων πολίων κατέλυσε κάρηνα
urn:cts:greekLit:tlg0012.tlg001.allen:9.25#ἠδʼ ἔτι καὶ λύσει · τοῦ γὰρ κράτος ἐστὶ μέγιστον .
urn:cts:greekLit:tlg0012.tlg001.allen:9.26#ἀλλʼ ἄγεθʼ ὡς ἂν ἐγὼ εἴπω πειθώμεθα πάντες ·
urn:cts:greekLit:tlg0012.tlg001.allen:9.27#φεύγωμεν σὺν νηυσὶ φίλην ἐς πατρίδα γαῖαν ·
urn:cts:greekLit:tlg0012.tlg001.allen:9.28#οὐ γὰρ ἔτι Τροίην αἱρήσομεν εὐρυάγυιαν .
urn:cts:greekLit:tlg0012.tlg001.allen:9.29#ὣς ἔφαθʼ , οἳ δʼ ἄρα πάντες ἀκὴν ἐγένοντο σιωπῇ .
urn:cts:greekLit:tlg0012.tlg001.allen:9.30#δὴν δʼ ἄνεῳ ἦσαν τετιηότες υἷες Ἀχαιῶν ·
urn:cts:greekLit:tlg0012.tlg001.allen:9.31#ὀψὲ δὲ δὴ μετέειπε βοὴν ἀγαθὸς Διομήδης ·
urn:cts:greekLit:tlg0012.tlg001.allen:9.32#Ἀτρεΐδη σοὶ πρῶτα μαχήσομαι ἀφραδέοντι ,
urn:cts:greekLit:tlg0012.tlg001.allen:9.33#ἣ θέμις ἐστὶν ἄναξ ἀγορῇ · σὺ δὲ μή τι χολωθῇς .
urn:cts:greekLit:tlg0012.tlg001.allen:9.34#ἀλκὴν μέν μοι πρῶτον ὀνείδισας ἐν Δαναοῖσι
urn:cts:greekLit:tlg0012.tlg001.allen:9.35#φὰς ἔμεν ἀπτόλεμον καὶ ἀνάλκιδα · ταῦτα δὲ πάντα
urn:cts:greekLit:tlg0012.tlg001.allen:9.36#ἴσασʼ Ἀργείων ἠμὲν νέοι ἠδὲ γέροντες .
urn:cts:greekLit:tlg0012.tlg001.allen:9.37#σοὶ δὲ διάνδιχα δῶκε Κρόνου πάϊς ἀγκυλομήτεω ·
urn:cts:greekLit:tlg0012.tlg001.allen:9.38#σκήπτρῳ μέν τοι δῶκε τετιμῆσθαι περὶ πάντων ,
urn:cts:greekLit:tlg0012.tlg001.allen:9.39#ἀλκὴν δʼ οὔ τοι δῶκεν , ὅ τε κράτος ἐστὶ μέγιστον .
urn:cts:greekLit:tlg0012.tlg001.allen:9.40#δαιμόνιʼ οὕτω που μάλα ἔλπεαι υἷας Ἀχαιῶν
urn:cts:greekLit:tlg0012.tlg001.allen:9.41#ἀπτολέμους τʼ ἔμεναι καὶ ἀνάλκιδας ὡς ἀγορεύεις ;
urn:cts:greekLit:tlg0012.tlg001.allen:9.42#εἰ δέ τοι αὐτῷ θυμὸς ἐπέσσυται ὥς τε νέεσθαι
urn:cts:greekLit:tlg0012.tlg001.allen:9.43#ἔρχεο · πάρ τοι ὁδός , νῆες δέ τοι ἄγχι θαλάσσης
urn:cts:greekLit:tlg0012.tlg001.allen:9.44#ἑστᾶσʼ , αἵ τοι ἕποντο Μυκήνηθεν μάλα πολλαί .
urn:cts:greekLit:tlg0012.tlg001.allen:9.45#ἀλλʼ ἄλλοι μενέουσι κάρη κομόωντες Ἀχαιοὶ
urn:cts:greekLit:tlg0012.tlg001.allen:9.46#εἰς ὅ κέ περ Τροίην διαπέρσομεν . εἰ δὲ καὶ αὐτοὶ
urn:cts:greekLit:tlg0012.tlg001.allen:9.47#φευγόντων σὺν νηυσὶ φίλην ἐς πατρίδα γαῖαν ·
urn:cts:greekLit:tlg0012.tlg001.allen:9.48#νῶϊ δʼ ἐγὼ Σθένελός τε μαχησόμεθʼ εἰς ὅ κε τέκμωρ
urn:cts:greekLit:tlg0012.tlg001.allen:9.49#Ἰλίου εὕρωμεν · σὺν γὰρ θεῷ εἰλήλουθμεν .
urn:cts:greekLit:tlg0012.tlg001.allen:9.50#ὣς ἔφαθʼ , οἳ δʼ ἄρα πάντες ἐπίαχον υἷες Ἀχαιῶν
urn:cts:greekLit:tlg0012.tlg001.allen:9.51#μῦθον ἀγασσάμενοι Διομήδεος ἱπποδάμοιο .
urn:cts:greekLit:tlg0012.tlg001.allen:9.52#τοῖσι δʼ ἀνιστάμενος μετεφώνεεν ἱππότα Νέστωρ ·
urn:cts:greekLit:tlg0012.tlg001.allen:9.53#Τυδεΐδη περὶ μὲν πολέμῳ ἔνι καρτερός ἐσσι ,
urn:cts:greekLit:tlg0012.tlg001.allen:9.54#καὶ βουλῇ μετὰ πάντας ὁμήλικας ἔπλευ ἄριστος .
urn:cts:greekLit:tlg0012.tlg001.allen:9.55#οὔ τίς τοι τὸν μῦθον ὀνόσσεται ὅσσοι Ἀχαιοί ,
urn:cts:greekLit:tlg0012.tlg001.allen:9.56#οὐδὲ πάλιν ἐρέει · ἀτὰρ οὐ τέλος ἵκεο μύθων .
urn:cts:greekLit:tlg0012.tlg001.allen:9.57#ἦ μὲν καὶ νέος ἐσσί , ἐμὸς δέ κε καὶ πάϊς εἴης
urn:cts:greekLit:tlg0012.tlg001.allen:9.58#ὁπλότατος γενεῆφιν · ἀτὰρ πεπνυμένα βάζεις
urn:cts:greekLit:tlg0012.tlg001.allen:9.59#Ἀργείων βασιλῆας , ἐπεὶ κατὰ μοῖραν ἔειπες .
urn:cts:greekLit:tlg0012.tlg001.allen:9.60#ἀλλʼ ἄγʼ ἐγών , ὃς σεῖο γεραίτερος εὔχομαι εἶναι ,
urn:cts:greekLit:tlg0012.tlg001.allen:9.61#ἐξείπω καὶ πάντα διίξομαι · οὐδέ κέ τίς μοι
urn:cts:greekLit:tlg0012.tlg001.allen:9.62#μῦθον ἀτιμήσειʼ , οὐδὲ κρείων Ἀγαμέμνων .
urn:cts:greekLit:tlg0012.tlg001.allen:9.63#ἀφρήτωρ ἀθέμιστος ἀνέστιός ἐστιν ἐκεῖνος
urn:cts:greekLit:tlg0012.tlg001.allen:9.64#ὃς πολέμου ἔραται ἐπιδημίου ὀκρυόεντος .
urn:cts:greekLit:tlg0012.tlg001.allen:9.65#ἀλλʼ ἤτοι νῦν μὲν πειθώμεθα νυκτὶ μελαίνῃ
urn:cts:greekLit:tlg0012.tlg001.allen:9.66#δόρπά τʼ ἐφοπλισόμεσθα · φυλακτῆρες δὲ ἕκαστοι
urn:cts:greekLit:tlg0012.tlg001.allen:9.67#λεξάσθων παρὰ τάφρον ὀρυκτὴν τείχεος ἐκτός .
urn:cts:greekLit:tlg0012.tlg001.allen:9.68#κούροισιν μὲν ταῦτʼ ἐπιτέλλομαι · αὐτὰρ ἔπειτα
urn:cts:greekLit:tlg0012.tlg001.allen:9.69#Ἀτρεΐδη σὺ μὲν ἄρχε · σὺ γὰρ βασιλεύτατός ἐσσι .
urn:cts:greekLit:tlg0012.tlg001.allen:9.70#δαίνυ δαῖτα γέρουσιν · ἔοικέ τοι , οὔ τοι ἀεικές .
urn:cts:greekLit:tlg0012.tlg001.allen:9.71#πλεῖαί τοι οἴνου κλισίαι , τὸν νῆες Ἀχαιῶν
urn:cts:greekLit:tlg0012.tlg001.allen:9.72#ἠμάτιαι Θρῄκηθεν ἐπʼ εὐρέα πόντον ἄγουσι ·
urn:cts:greekLit:tlg0012.tlg001.allen:9.73#πᾶσά τοί ἐσθʼ ὑποδεξίη , πολέεσσι δʼ ἀνάσσεις .
urn:cts:greekLit:tlg0012.tlg001.allen:9.74#πολλῶν δʼ ἀγρομένων τῷ πείσεαι ὅς κεν ἀρίστην
urn:cts:greekLit:tlg0012.tlg001.allen:9.75#βουλὴν βουλεύσῃ · μάλα δὲ χρεὼ πάντας Ἀχαιοὺς
urn:cts:greekLit:tlg0012.tlg001.allen:9.76#ἐσθλῆς καὶ πυκινῆς , ὅτι δήϊοι ἐγγύθι νηῶν
urn:cts:greekLit:tlg0012.tlg001.allen:9.77#καίουσιν πυρὰ πολλά · τίς ἂν τάδε γηθήσειε ;
urn:cts:greekLit:tlg0012.tlg001.allen:9.78#νὺξ δʼ ἧδʼ ἠὲ διαρραίσει στρατὸν ἠὲ σαώσει .
urn:cts:greekLit:tlg0012.tlg001.allen:9.79#ὣς ἔφαθʼ , οἳ δʼ ἄρα τοῦ μάλα μὲν κλύον ἠδὲ πίθοντο .
urn:cts:greekLit:tlg0012.tlg001.allen:9.80#ἐκ δὲ φυλακτῆρες σὺν τεύχεσιν ἐσσεύοντο
urn:cts:greekLit:tlg0012.tlg001.allen:9.81#ἀμφί τε Νεστορίδην Θρασυμήδεα ποιμένα λαῶν ,
urn:cts:greekLit:tlg0012.tlg001.allen:9.82#ἠδʼ ἀμφʼ Ἀσκάλαφον καὶ Ἰάλμενον υἷας Ἄρηος
urn:cts:greekLit:tlg0012.tlg001.allen:9.83#ἀμφί τε Μηριόνην Ἀφαρῆά τε Δηΐπυρόν τε ,
urn:cts:greekLit:tlg0012.tlg001.allen:9.84#ἠδʼ ἀμφὶ Κρείοντος υἱὸν Λυκομήδεα δῖον .
urn:cts:greekLit:tlg0012.tlg001.allen:9.85#ἕπτʼ ἔσαν ἡγεμόνες φυλάκων , ἑκατὸν δὲ ἑκάστῳ
urn:cts:greekLit:tlg0012.tlg001.allen:9.86#κοῦροι ἅμα στεῖχον δολίχʼ ἔγχεα χερσὶν ἔχοντες ·
urn:cts:greekLit:tlg0012.tlg001.allen:9.87#κὰδ δὲ μέσον τάφρου καὶ τείχεος ἷζον ἰόντες ·
urn:cts:greekLit:tlg0012.tlg001.allen:9.88#ἔνθα δὲ πῦρ κήαντο , τίθεντο δὲ δόρπα ἕκαστος .
urn:cts:greekLit:tlg0012.tlg001.allen:9.89#Ἀτρεΐδης δὲ γέροντας ἀολλέας ἦγεν Ἀχαιῶν
urn:cts:greekLit:tlg0012.tlg001.allen:9.90#ἐς κλισίην , παρὰ δέ σφι τίθει μενοεικέα δαῖτα .
urn:cts:greekLit:tlg0012.tlg001.allen:9.91#οἳ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον .
urn:cts:greekLit:tlg0012.tlg001.allen:9.92#αὐτὰρ ἐπεὶ πόσιος καὶ ἐδητύος ἐξ ἔρον ἕντο ,
urn:cts:greekLit:tlg0012.tlg001.allen:9.93#τοῖς ὁ γέρων πάμπρωτος ὑφαίνειν ἤρχετο μῆτιν
urn:cts:greekLit:tlg0012.tlg001.allen:9.94#Νέστωρ , οὗ καὶ πρόσθεν ἀρίστη φαίνετο βουλή ·
urn:cts:greekLit:tlg0012.tlg001.allen:9.95#ὅ σφιν ἐϋφρονέων ἀγορήσατο καὶ μετέειπεν ·
urn:cts:greekLit:tlg0012.tlg001.allen:9.96#Ἀτρεΐδη κύδιστε ἄναξ ἀνδρῶν Ἀγάμεμνον
urn:cts:greekLit:tlg0012.tlg001.allen:9.97#ἐν σοὶ μὲν λήξω , σέο δʼ ἄρξομαι , οὕνεκα πολλῶν
urn:cts:greekLit:tlg0012.tlg001.allen:9.98#λαῶν ἐσσι ἄναξ καί τοι Ζεὺς ἐγγυάλιξε
urn:cts:greekLit:tlg0012.tlg001.allen:9.99#σκῆπτρόν τʼ ἠδὲ θέμιστας , ἵνά σφισι βουλεύῃσθα .
urn:cts:greekLit:tlg0012.tlg001.allen:9.100#τώ σε χρὴ περὶ μὲν φάσθαι ἔπος ἠδʼ ἐπακοῦσαι ,
urn:cts:greekLit:tlg0012.tlg001.allen:9.101#κρηῆναι δὲ καὶ ἄλλῳ , ὅτʼ ἄν τινα θυμὸς ἀνώγῃ
urn:cts:greekLit:tlg0012.tlg001.allen:9.102#εἰπεῖν εἰς ἀγαθόν · σέο δʼ ἕξεται ὅττί κεν ἄρχῃ .
urn:cts:greekLit:tlg0012.tlg001.allen:9.103#αὐτὰρ ἐγὼν ἐρέω ὥς μοι δοκεῖ εἶναι ἄριστα .
urn:cts:greekLit:tlg0012.tlg001.allen:9.104#οὐ γάρ τις νόον ἄλλος ἀμείνονα τοῦδε νοήσει
urn:cts:greekLit:tlg0012.tlg001.allen:9.105#οἷον ἐγὼ νοέω ἠμὲν πάλαι ἠδʼ ἔτι καὶ νῦν
urn:cts:greekLit:tlg0012.tlg001.allen:9.106#ἐξ ἔτι τοῦ ὅτε διογενὲς Βρισηΐδα κούρην
urn:cts:greekLit:tlg0012.tlg001.allen:9.107#χωομένου Ἀχιλῆος ἔβης κλισίηθεν ἀπούρας
urn:cts:greekLit:tlg0012.tlg001.allen:9.108#οὔ τι καθʼ ἡμέτερόν γε νόον · μάλα γάρ τοι ἔγωγε
urn:cts:greekLit:tlg0012.tlg001.allen:9.109#πόλλʼ ἀπεμυθεόμην · σὺ δὲ σῷ μεγαλήτορι θυμῷ
urn:cts:greekLit:tlg0012.tlg001.allen:9.110#εἴξας ἄνδρα φέριστον , ὃν ἀθάνατοί περ ἔτισαν ,
urn:cts:greekLit:tlg0012.tlg001.allen:9.111#ἠτίμησας , ἑλὼν γὰρ ἔχεις γέρας · ἀλλʼ ἔτι καὶ νῦν
urn:cts:greekLit:tlg0012.tlg001.allen:9.112#φραζώμεσθʼ ὥς κέν μιν ἀρεσσάμενοι πεπίθωμεν
urn:cts:greekLit:tlg0012.tlg001.allen:9.113#δώροισίν τʼ ἀγανοῖσιν ἔπεσσί τε μειλιχίοισι .
urn:cts:greekLit:tlg0012.tlg001.allen:9.114#τὸν δʼ αὖτε προσέειπεν ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:9.115#ὦ γέρον οὔ τι ψεῦδος ἐμὰς ἄτας κατέλεξας ·
urn:cts:greekLit:tlg0012.tlg001.allen:9.116#ἀασάμην , οὐδʼ αὐτὸς ἀναίνομαι . ἀντί νυ πολλῶν
urn:cts:greekLit:tlg0012.tlg001.allen:9.117#λαῶν ἐστὶν ἀνὴρ ὅν τε Ζεὺς κῆρι φιλήσῃ ,
urn:cts:greekLit:tlg0012.tlg001.allen:9.118#ὡς νῦν τοῦτον ἔτισε , δάμασσε δὲ λαὸν Ἀχαιῶν .
urn:cts:greekLit:tlg0012.tlg001.allen:9.119#ἀλλʼ ἐπεὶ ἀασάμην φρεσὶ λευγαλέῃσι πιθήσας ,
urn:cts:greekLit:tlg0012.tlg001.allen:9.120#ἂψ ἐθέλω ἀρέσαι δόμεναί τʼ ἀπερείσιʼ ἄποινα .
urn:cts:greekLit:tlg0012.tlg001.allen:9.121#ὑμῖν δʼ ἐν πάντεσσι περικλυτὰ δῶρʼ ὀνομήνω
urn:cts:greekLit:tlg0012.tlg001.allen:9.122#ἕπτʼ ἀπύρους τρίποδας , δέκα δὲ χρυσοῖο τάλαντα ,
urn:cts:greekLit:tlg0012.tlg001.allen:9.123#αἴθωνας δὲ λέβητας ἐείκοσι , δώδεκα δʼ ἵππους
urn:cts:greekLit:tlg0012.tlg001.allen:9.124#πηγοὺς ἀθλοφόρους , οἳ ἀέθλια ποσσὶν ἄροντο .
urn:cts:greekLit:tlg0012.tlg001.allen:9.125#οὔ κεν ἀλήϊος εἴη ἀνὴρ ᾧ τόσσα γένοιτο ,
urn:cts:greekLit:tlg0012.tlg001.allen:9.126#οὐδέ κεν ἀκτήμων ἐριτίμοιο χρυσοῖο ,
urn:cts:greekLit:tlg0012.tlg001.allen:9.127#ὅσσά μοι ἠνείκαντο ἀέθλια μώνυχες ἵπποι .
urn:cts:greekLit:tlg0012.tlg001.allen:9.128#δώσω δʼ ἑπτὰ γυναῖκας ἀμύμονα ἔργα ἰδυίας
urn:cts:greekLit:tlg0012.tlg001.allen:9.129#Λεσβίδας , ἃς ὅτε Λέσβον ἐϋκτιμένην ἕλεν αὐτὸς
urn:cts:greekLit:tlg0012.tlg001.allen:9.130#ἐξελόμην , αἳ κάλλει ἐνίκων φῦλα γυναικῶν .
urn:cts:greekLit:tlg0012.tlg001.allen:9.131#τὰς μέν οἱ δώσω , μετὰ δʼ ἔσσεται ἣν τότʼ ἀπηύρων
urn:cts:greekLit:tlg0012.tlg001.allen:9.132#κούρη Βρισῆος · ἐπὶ δὲ μέγαν ὅρκον ὀμοῦμαι
urn:cts:greekLit:tlg0012.tlg001.allen:9.133#μή ποτε τῆς εὐνῆς ἐπιβήμεναι ἠδὲ μιγῆναι ,
urn:cts:greekLit:tlg0012.tlg001.allen:9.134#ἣ θέμις ἀνθρώπων πέλει ἀνδρῶν ἠδὲ γυναικῶν .
urn:cts:greekLit:tlg0012.tlg001.allen:9.135#ταῦτα μὲν αὐτίκα πάντα παρέσσεται · εἰ δέ κεν αὖτε
urn:cts:greekLit:tlg0012.tlg001.allen:9.136#ἄστυ μέγα Πριάμοιο θεοὶ δώωσʼ ἀλαπάξαι ,
urn:cts:greekLit:tlg0012.tlg001.allen:9.137#νῆα ἅλις χρυσοῦ καὶ χαλκοῦ νηησάσθω
urn:cts:greekLit:tlg0012.tlg001.allen:9.138#εἰσελθών , ὅτε κεν δατεώμεθα ληΐδʼ Ἀχαιοί ,
urn:cts:greekLit:tlg0012.tlg001.allen:9.139#Τρωϊάδας δὲ γυναῖκας ἐείκοσιν αὐτὸς ἑλέσθω ,
urn:cts:greekLit:tlg0012.tlg001.allen:9.140#αἴ κε μετʼ Ἀργείην Ἑλένην κάλλισται ἔωσιν .
urn:cts:greekLit:tlg0012.tlg001.allen:9.141#εἰ δέ κεν Ἄργος ἱκοίμεθʼ Ἀχαιϊκὸν οὖθαρ ἀρούρης
urn:cts:greekLit:tlg0012.tlg001.allen:9.142#γαμβρός κέν μοι ἔοι · τίσω δέ μιν ἶσον Ὀρέστῃ ,
urn:cts:greekLit:tlg0012.tlg001.allen:9.143#ὅς μοι τηλύγετος τρέφεται θαλίῃ ἔνι πολλῇ .
urn:cts:greekLit:tlg0012.tlg001.allen:9.144#τρεῖς δέ μοί εἰσι θύγατρες ἐνὶ μεγάρῳ εὐπήκτῳ
urn:cts:greekLit:tlg0012.tlg001.allen:9.145#Χρυσόθεμις καὶ Λαοδίκη καὶ Ἰφιάνασσα ,
urn:cts:greekLit:tlg0012.tlg001.allen:9.146#τάων ἥν κʼ ἐθέλῃσι φίλην ἀνάεδνον ἀγέσθω
urn:cts:greekLit:tlg0012.tlg001.allen:9.147#πρὸς οἶκον Πηλῆος · ἐγὼ δʼ ἐπὶ μείλια δώσω
urn:cts:greekLit:tlg0012.tlg001.allen:9.148#πολλὰ μάλʼ , ὅσσʼ οὔ πώ τις ἑῇ ἐπέδωκε θυγατρί ·
urn:cts:greekLit:tlg0012.tlg001.allen:9.149#ἑπτὰ δέ οἱ δώσω εὖ ναιόμενα πτολίεθρα
urn:cts:greekLit:tlg0012.tlg001.allen:9.150#Καρδαμύλην Ἐνόπην τε καὶ Ἱρὴν ποιήεσσαν
urn:cts:greekLit:tlg0012.tlg001.allen:9.151#Φηράς τε ζαθέας ἠδʼ Ἄνθειαν βαθύλειμον
urn:cts:greekLit:tlg0012.tlg001.allen:9.152#καλήν τʼ Αἴπειαν καὶ Πήδασον ἀμπελόεσσαν .
urn:cts:greekLit:tlg0012.tlg001.allen:9.153#πᾶσαι δʼ ἐγγὺς ἁλός , νέαται Πύλου ἠμαθόεντος ·
urn:cts:greekLit:tlg0012.tlg001.allen:9.154#ἐν δʼ ἄνδρες ναίουσι πολύρρηνες πολυβοῦται ,
urn:cts:greekLit:tlg0012.tlg001.allen:9.155#οἵ κέ ἑ δωτίνῃσι θεὸν ὣς τιμήσουσι
urn:cts:greekLit:tlg0012.tlg001.allen:9.156#καί οἱ ὑπὸ σκήπτρῳ λιπαρὰς τελέουσι θέμιστας .
urn:cts:greekLit:tlg0012.tlg001.allen:9.157#ταῦτά κέ οἱ τελέσαιμι μεταλήξαντι χόλοιο .
urn:cts:greekLit:tlg0012.tlg001.allen:9.158#δμηθήτω · Ἀΐδης τοι ἀμείλιχος ἠδʼ ἀδάμαστος ,
urn:cts:greekLit:tlg0012.tlg001.allen:9.159#τοὔνεκα καί τε βροτοῖσι θεῶν ἔχθιστος ἁπάντων ·
urn:cts:greekLit:tlg0012.tlg001.allen:9.160#καί μοι ὑποστήτω ὅσσον βασιλεύτερός εἰμι
urn:cts:greekLit:tlg0012.tlg001.allen:9.161#ἠδʼ ὅσσον γενεῇ προγενέστερος εὔχομαι εἶναι .
urn:cts:greekLit:tlg0012.tlg001.allen:9.162#τὸν δʼ ἠμείβετʼ ἔπειτα Γερήνιος ἱππότα Νέστωρ ·
urn:cts:greekLit:tlg0012.tlg001.allen:9.163#Ἀτρεΐδη κύδιστε ἄναξ ἀνδρῶν Ἀγάμεμνον
urn:cts:greekLit:tlg0012.tlg001.allen:9.164#δῶρα μὲν οὐκέτʼ ὀνοστὰ διδοῖς Ἀχιλῆϊ ἄνακτι ·
urn:cts:greekLit:tlg0012.tlg001.allen:9.165#ἀλλʼ ἄγετε κλητοὺς ὀτρύνομεν , οἵ κε τάχιστα
urn:cts:greekLit:tlg0012.tlg001.allen:9.166#ἔλθωσʼ ἐς κλισίην Πηληϊάδεω Ἀχιλῆος .
urn:cts:greekLit:tlg0012.tlg001.allen:9.167#εἰ δʼ ἄγε τοὺς ἂν ἐγὼ ἐπιόψομαι οἳ δὲ πιθέσθων .
urn:cts:greekLit:tlg0012.tlg001.allen:9.168#Φοῖνιξ μὲν πρώτιστα Διῒ φίλος ἡγησάσθω ,
urn:cts:greekLit:tlg0012.tlg001.allen:9.169#αὐτὰρ ἔπειτʼ Αἴας τε μέγας καὶ δῖος Ὀδυσσεύς ·
urn:cts:greekLit:tlg0012.tlg001.allen:9.170#κηρύκων δʼ Ὀδίος τε καὶ Εὐρυβάτης ἅμʼ ἑπέσθων .
urn:cts:greekLit:tlg0012.tlg001.allen:9.171#φέρτε δὲ χερσὶν ὕδωρ , εὐφημῆσαί τε κέλεσθε ,
urn:cts:greekLit:tlg0012.tlg001.allen:9.172#ὄφρα Διὶ Κρονίδῃ ἀρησόμεθʼ , αἴ κʼ ἐλεήσῃ .
urn:cts:greekLit:tlg0012.tlg001.allen:9.173#ὣς φάτο , τοῖσι δὲ πᾶσιν ἑαδότα μῦθον ἔειπεν .
urn:cts:greekLit:tlg0012.tlg001.allen:9.174#αὐτίκα κήρυκες μὲν ὕδωρ ἐπὶ χεῖρας ἔχευαν ,
urn:cts:greekLit:tlg0012.tlg001.allen:9.175#κοῦροι δὲ κρητῆρας ἐπεστέψαντο ποτοῖο ,
urn:cts:greekLit:tlg0012.tlg001.allen:9.176#νώμησαν δʼ ἄρα πᾶσιν ἐπαρξάμενοι δεπάεσσιν .
urn:cts:greekLit:tlg0012.tlg001.allen:9.177#αὐτὰρ ἐπεὶ σπεῖσάν τʼ ἔπιόν θʼ ὅσον ἤθελε θυμός ,
urn:cts:greekLit:tlg0012.tlg001.allen:9.178#ὁρμῶντʼ ἐκ κλισίης Ἀγαμέμνονος Ἀτρεΐδαο .
urn:cts:greekLit:tlg0012.tlg001.allen:9.179#τοῖσι δὲ πόλλʼ ἐπέτελλε Γερήνιος ἱππότα Νέστωρ
urn:cts:greekLit:tlg0012.tlg001.allen:9.180#δενδίλλων ἐς ἕκαστον , Ὀδυσσῆϊ δὲ μάλιστα ,
urn:cts:greekLit:tlg0012.tlg001.allen:9.181#πειρᾶν ὡς πεπίθοιεν ἀμύμονα Πηλεΐωνα .
urn:cts:greekLit:tlg0012.tlg001.allen:9.182#τὼ δὲ βάτην παρὰ θῖνα πολυφλοίσβοιο θαλάσσης
urn:cts:greekLit:tlg0012.tlg001.allen:9.183#πολλὰ μάλʼ εὐχομένω γαιηόχῳ ἐννοσιγαίῳ
urn:cts:greekLit:tlg0012.tlg001.allen:9.184#ῥηϊδίως πεπιθεῖν μεγάλας φρένας Αἰακίδαο .
urn:cts:greekLit:tlg0012.tlg001.allen:9.185#Μυρμιδόνων δʼ ἐπί τε κλισίας καὶ νῆας ἱκέσθην ,
urn:cts:greekLit:tlg0012.tlg001.allen:9.186#τὸν δʼ εὗρον φρένα τερπόμενον φόρμιγγι λιγείῃ
urn:cts:greekLit:tlg0012.tlg001.allen:9.187#καλῇ δαιδαλέῃ , ἐπὶ δʼ ἀργύρεον ζυγὸν ἦεν ,
urn:cts:greekLit:tlg0012.tlg001.allen:9.188#τὴν ἄρετʼ ἐξ ἐνάρων πόλιν Ἠετίωνος ὀλέσσας ·
urn:cts:greekLit:tlg0012.tlg001.allen:9.189#τῇ ὅ γε θυμὸν ἔτερπεν , ἄειδε δʼ ἄρα κλέα ἀνδρῶν .
urn:cts:greekLit:tlg0012.tlg001.allen:9.190#Πάτροκλος δέ οἱ οἶος ἐναντίος ἧστο σιωπῇ ,
urn:cts:greekLit:tlg0012.tlg001.allen:9.191#δέγμενος Αἰακίδην ὁπότε λήξειεν ἀείδων ,
urn:cts:greekLit:tlg0012.tlg001.allen:9.192#τὼ δὲ βάτην προτέρω , ἡγεῖτο δὲ δῖος Ὀδυσσεύς ,
urn:cts:greekLit:tlg0012.tlg001.allen:9.193#στὰν δὲ πρόσθʼ αὐτοῖο · ταφὼν δʼ ἀνόρουσεν Ἀχιλλεὺς
urn:cts:greekLit:tlg0012.tlg001.allen:9.194#αὐτῇ σὺν φόρμιγγι λιπὼν ἕδος ἔνθα θάασσεν .
urn:cts:greekLit:tlg0012.tlg001.allen:9.195#ὣς δʼ αὔτως Πάτροκλος , ἐπεὶ ἴδε φῶτας , ἀνέστη .
urn:cts:greekLit:tlg0012.tlg001.allen:9.196#τὼ καὶ δεικνύμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:9.197#χαίρετον · ἦ φίλοι ἄνδρες ἱκάνετον ἦ τι μάλα χρεώ ,
urn:cts:greekLit:tlg0012.tlg001.allen:9.198#οἵ μοι σκυζομένῳ περ Ἀχαιῶν φίλτατοί ἐστον .
urn:cts:greekLit:tlg0012.tlg001.allen:9.199#ὣς ἄρα φωνήσας προτέρω ἄγε δῖος Ἀχιλλεύς ,
urn:cts:greekLit:tlg0012.tlg001.allen:9.200#εἷσεν δʼ ἐν κλισμοῖσι τάπησί τε πορφυρέοισιν .
urn:cts:greekLit:tlg0012.tlg001.allen:9.201#αἶψα δὲ Πάτροκλον προσεφώνεεν ἐγγὺς ἐόντα ·
urn:cts:greekLit:tlg0012.tlg001.allen:9.202#μείζονα δὴ κρητῆρα Μενοιτίου υἱὲ καθίστα ,
urn:cts:greekLit:tlg0012.tlg001.allen:9.203#ζωρότερον δὲ κέραιε , δέπας δʼ ἔντυνον ἑκάστῳ ·
urn:cts:greekLit:tlg0012.tlg001.allen:9.204#οἳ γὰρ φίλτατοι ἄνδρες ἐμῷ ὑπέασι μελάθρῳ .
urn:cts:greekLit:tlg0012.tlg001.allen:9.205#ὣς φάτο , Πάτροκλος δὲ φίλῳ ἐπεπείθεθʼ ἑταίρῳ .
urn:cts:greekLit:tlg0012.tlg001.allen:9.206#αὐτὰρ ὅ γε κρεῖον μέγα κάββαλεν ἐν πυρὸς αὐγῇ ,
urn:cts:greekLit:tlg0012.tlg001.allen:9.207#ἐν δʼ ἄρα νῶτον ἔθηκʼ ὄϊος καὶ πίονος αἰγός ,
urn:cts:greekLit:tlg0012.tlg001.allen:9.208#ἐν δὲ συὸς σιάλοιο ῥάχιν τεθαλυῖαν ἀλοιφῇ .
urn:cts:greekLit:tlg0012.tlg001.allen:9.209#τῷ δʼ ἔχεν Αὐτομέδων , τάμνεν δʼ ἄρα δῖος Ἀχιλλεύς .
urn:cts:greekLit:tlg0012.tlg001.allen:9.210#καὶ τὰ μὲν εὖ μίστυλλε καὶ ἀμφʼ ὀβελοῖσιν ἔπειρε ,
urn:cts:greekLit:tlg0012.tlg001.allen:9.211#πῦρ δὲ Μενοιτιάδης δαῖεν μέγα ἰσόθεος φώς .
urn:cts:greekLit:tlg0012.tlg001.allen:9.212#αὐτὰρ ἐπεὶ κατὰ πῦρ ἐκάη καὶ φλὸξ ἐμαράνθη ,
urn:cts:greekLit:tlg0012.tlg001.allen:9.213#ἀνθρακιὴν στορέσας ὀβελοὺς ἐφύπερθε τάνυσσε ,
urn:cts:greekLit:tlg0012.tlg001.allen:9.214#πάσσε δʼ ἁλὸς θείοιο κρατευτάων ἐπαείρας .
urn:cts:greekLit:tlg0012.tlg001.allen:9.215#αὐτὰρ ἐπεί ῥʼ ὤπτησε καὶ εἰν ἐλεοῖσιν ἔχευε ,
urn:cts:greekLit:tlg0012.tlg001.allen:9.216#Πάτροκλος μὲν σῖτον ἑλὼν ἐπένειμε τραπέζῃ
urn:cts:greekLit:tlg0012.tlg001.allen:9.217#καλοῖς ἐν κανέοισιν , ἀτὰρ κρέα νεῖμεν Ἀχιλλεύς .
urn:cts:greekLit:tlg0012.tlg001.allen:9.218#αὐτὸς δʼ ἀντίον ἷζεν Ὀδυσσῆος θείοιο
urn:cts:greekLit:tlg0012.tlg001.allen:9.219#τοίχου τοῦ ἑτέροιο , θεοῖσι δὲ θῦσαι ἀνώγει
urn:cts:greekLit:tlg0012.tlg001.allen:9.220#Πάτροκλον ὃν ἑταῖρον · ὃ δʼ ἐν πυρὶ βάλλε θυηλάς .
urn:cts:greekLit:tlg0012.tlg001.allen:9.221#οἳ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον .
urn:cts:greekLit:tlg0012.tlg001.allen:9.222#αὐτὰρ ἐπεὶ πόσιος καὶ ἐδητύος ἐξ ἔρον ἕντο ,
urn:cts:greekLit:tlg0012.tlg001.allen:9.223#νεῦσʼ Αἴας Φοίνικι · νόησε δὲ δῖος Ὀδυσσεύς ,
urn:cts:greekLit:tlg0012.tlg001.allen:9.224#πλησάμενος δʼ οἴνοιο δέπας δείδεκτʼ Ἀχιλῆα ·
urn:cts:greekLit:tlg0012.tlg001.allen:9.225#χαῖρʼ Ἀχιλεῦ · δαιτὸς μὲν ἐΐσης οὐκ ἐπιδευεῖς
urn:cts:greekLit:tlg0012.tlg001.allen:9.226#ἠμὲν ἐνὶ κλισίῃ Ἀγαμέμνονος Ἀτρεΐδαο
urn:cts:greekLit:tlg0012.tlg001.allen:9.227#ἠδὲ καὶ ἐνθάδε νῦν , πάρα γὰρ μενοεικέα πολλὰ
urn:cts:greekLit:tlg0012.tlg001.allen:9.228#δαίνυσθʼ · ἀλλʼ οὐ δαιτὸς ἐπηράτου ἔργα μέμηλεν ,
urn:cts:greekLit:tlg0012.tlg001.allen:9.229#ἀλλὰ λίην μέγα πῆμα διοτρεφὲς εἰσορόωντες
urn:cts:greekLit:tlg0012.tlg001.allen:9.230#δείδιμεν · ἐν δοιῇ δὲ σαωσέμεν ἢ ἀπολέσθαι
urn:cts:greekLit:tlg0012.tlg001.allen:9.231#νῆας ἐϋσσέλμους , εἰ μὴ σύ γε δύσεαι ἀλκήν .
urn:cts:greekLit:tlg0012.tlg001.allen:9.232#ἐγγὺς γὰρ νηῶν καὶ τείχεος αὖλιν ἔθεντο
urn:cts:greekLit:tlg0012.tlg001.allen:9.233#Τρῶες ὑπέρθυμοι τηλεκλειτοί τʼ ἐπίκουροι
urn:cts:greekLit:tlg0012.tlg001.allen:9.234#κηάμενοι πυρὰ πολλὰ κατὰ στρατόν , οὐδʼ ἔτι φασὶ
urn:cts:greekLit:tlg0012.tlg001.allen:9.235#σχήσεσθʼ , ἀλλʼ ἐν νηυσὶ μελαίνῃσιν πεσέεσθαι .
urn:cts:greekLit:tlg0012.tlg001.allen:9.236#Ζεὺς δέ σφι Κρονίδης ἐνδέξια σήματα φαίνων
urn:cts:greekLit:tlg0012.tlg001.allen:9.237#ἀστράπτει · Ἕκτωρ δὲ μέγα σθένεϊ βλεμεαίνων
urn:cts:greekLit:tlg0012.tlg001.allen:9.238#μαίνεται ἐκπάγλως πίσυνος Διί , οὐδέ τι τίει
urn:cts:greekLit:tlg0012.tlg001.allen:9.239#ἀνέρας οὐδὲ θεούς · κρατερὴ δέ ἑ λύσσα δέδυκεν .
urn:cts:greekLit:tlg0012.tlg001.allen:9.240#ἀρᾶται δὲ τάχιστα φανήμεναι Ἠῶ δῖαν ·
urn:cts:greekLit:tlg0012.tlg001.allen:9.241#στεῦται γὰρ νηῶν ἀποκόψειν ἄκρα κόρυμβα
urn:cts:greekLit:tlg0012.tlg001.allen:9.242#αὐτάς τʼ ἐμπρήσειν μαλεροῦ πυρός , αὐτὰρ Ἀχαιοὺς
urn:cts:greekLit:tlg0012.tlg001.allen:9.243#δῃώσειν παρὰ τῇσιν ὀρινομένους ὑπὸ καπνοῦ .
urn:cts:greekLit:tlg0012.tlg001.allen:9.244#ταῦτʼ αἰνῶς δείδοικα κατὰ φρένα , μή οἱ ἀπειλὰς
urn:cts:greekLit:tlg0012.tlg001.allen:9.245#ἐκτελέσωσι θεοί , ἡμῖν δὲ δὴ αἴσιμον εἴη
urn:cts:greekLit:tlg0012.tlg001.allen:9.246#φθίσθαι ἐνὶ Τροίῃ ἑκὰς Ἄργεος ἱπποβότοιο .
urn:cts:greekLit:tlg0012.tlg001.allen:9.247#ἀλλʼ ἄνα εἰ μέμονάς γε καὶ ὀψέ περ υἷας Ἀχαιῶν
urn:cts:greekLit:tlg0012.tlg001.allen:9.248#τειρομένους ἐρύεσθαι ὑπὸ Τρώων ὀρυμαγδοῦ .
urn:cts:greekLit:tlg0012.tlg001.allen:9.249#αὐτῷ τοι μετόπισθʼ ἄχος ἔσσεται , οὐδέ τι μῆχος
urn:cts:greekLit:tlg0012.tlg001.allen:9.250#ῥεχθέντος κακοῦ ἔστʼ ἄκος εὑρεῖν · ἀλλὰ πολὺ πρὶν
urn:cts:greekLit:tlg0012.tlg001.allen:9.251#φράζευ ὅπως Δαναοῖσιν ἀλεξήσεις κακὸν ἦμαρ .
urn:cts:greekLit:tlg0012.tlg001.allen:9.252#ὦ πέπον ἦ μὲν σοί γε πατὴρ ἐπετέλλετο Πηλεὺς
urn:cts:greekLit:tlg0012.tlg001.allen:9.253#ἤματι τῷ ὅτε σʼ ἐκ Φθίης Ἀγαμέμνονι πέμπε ·
urn:cts:greekLit:tlg0012.tlg001.allen:9.254#τέκνον ἐμὸν κάρτος μὲν Ἀθηναίη τε καὶ Ἥρη
urn:cts:greekLit:tlg0012.tlg001.allen:9.255#δώσουσʼ αἴ κʼ ἐθέλωσι , σὺ δὲ μεγαλήτορα θυμὸν
urn:cts:greekLit:tlg0012.tlg001.allen:9.256#ἴσχειν ἐν στήθεσσι · φιλοφροσύνη γὰρ ἀμείνων ·
urn:cts:greekLit:tlg0012.tlg001.allen:9.257#ληγέμεναι δʼ ἔριδος κακομηχάνου , ὄφρά σε μᾶλλον
urn:cts:greekLit:tlg0012.tlg001.allen:9.258#τίωσʼ Ἀργείων ἠμὲν νέοι ἠδὲ γέροντες .
urn:cts:greekLit:tlg0012.tlg001.allen:9.259#ὣς ἐπέτελλʼ ὃ γέρων , σὺ δὲ λήθεαι · ἀλλʼ ἔτι καὶ νῦν
urn:cts:greekLit:tlg0012.tlg001.allen:9.260#παύεʼ , ἔα δὲ χόλον θυμαλγέα · σοὶ δʼ Ἀγαμέμνων
urn:cts:greekLit:tlg0012.tlg001.allen:9.261#ἄξια δῶρα δίδωσι μεταλήξαντι χόλοιο .
urn:cts:greekLit:tlg0012.tlg001.allen:9.262#εἰ δὲ σὺ μέν μευ ἄκουσον , ἐγὼ δέ κέ τοι καταλέξω
urn:cts:greekLit:tlg0012.tlg001.allen:9.263#ὅσσά τοι ἐν κλισίῃσιν ὑπέσχετο δῶρʼ Ἀγαμέμνων ·
urn:cts:greekLit:tlg0012.tlg001.allen:9.264#ἕπτʼ ἀπύρους τρίποδας , δέκα δὲ χρυσοῖο τάλαντα ,
urn:cts:greekLit:tlg0012.tlg001.allen:9.265#αἴθωνας δὲ λέβητας ἐείκοσι , δώδεκα δʼ ἵππους
urn:cts:greekLit:tlg0012.tlg001.allen:9.266#πηγοὺς ἀθλοφόρους , οἳ ἀέθλια ποσσὶν ἄροντο .
urn:cts:greekLit:tlg0012.tlg001.allen:9.267#οὔ κεν ἀλήϊος εἴη ἀνὴρ ᾧ τόσσα γένοιτο
urn:cts:greekLit:tlg0012.tlg001.allen:9.268#οὐδέ κεν ἀκτήμων ἐριτίμοιο χρυσοῖο ,
urn:cts:greekLit:tlg0012.tlg001.allen:9.269#ὅσσʼ Ἀγαμέμνονος ἵπποι ἀέθλια ποσσὶν ἄροντο .
urn:cts:greekLit:tlg0012.tlg001.allen:9.270#δώσει δʼ ἑπτὰ γυναῖκας ἀμύμονα ἔργα ἰδυίας
urn:cts:greekLit:tlg0012.tlg001.allen:9.271#Λεσβίδας , ἃς ὅτε Λέσβον ἐϋκτιμένην ἕλες αὐτὸς
urn:cts:greekLit:tlg0012.tlg001.allen:9.272#ἐξέλεθʼ , αἳ τότε κάλλει ἐνίκων φῦλα γυναικῶν .
urn:cts:greekLit:tlg0012.tlg001.allen:9.273#τὰς μέν τοι δώσει , μετὰ δʼ ἔσσεται ἣν τότʼ ἀπηύρα
urn:cts:greekLit:tlg0012.tlg001.allen:9.274#κούρη Βρισῆος · ἐπὶ δὲ μέγαν ὅρκον ὀμεῖται
urn:cts:greekLit:tlg0012.tlg001.allen:9.275#μή ποτε τῆς εὐνῆς ἐπιβήμεναι ἠδὲ μιγῆναι
urn:cts:greekLit:tlg0012.tlg001.allen:9.276#ἣ θέμις ἐστὶν ἄναξ ἤτʼ ἀνδρῶν ἤτε γυναικῶν .
urn:cts:greekLit:tlg0012.tlg001.allen:9.277#ταῦτα μὲν αὐτίκα πάντα παρέσσεται · εἰ δέ κεν αὖτε
urn:cts:greekLit:tlg0012.tlg001.allen:9.278#ἄστυ μέγα Πριάμοιο θεοὶ δώωσʼ ἀλαπάξαι ,
urn:cts:greekLit:tlg0012.tlg001.allen:9.279#νῆα ἅλις χρυσοῦ καὶ χαλκοῦ νηήσασθαι
urn:cts:greekLit:tlg0012.tlg001.allen:9.280#εἰσελθών , ὅτε κεν δατεώμεθα ληΐδʼ Ἀχαιοί ,
urn:cts:greekLit:tlg0012.tlg001.allen:9.281#Τρωϊάδας δὲ γυναῖκας ἐείκοσιν αὐτὸς ἑλέσθαι ,
urn:cts:greekLit:tlg0012.tlg001.allen:9.282#αἵ κε μετʼ Ἀργείην Ἑλένην κάλλισται ἔωσιν .
urn:cts:greekLit:tlg0012.tlg001.allen:9.283#εἰ δέ κεν Ἄργος ἱκοίμεθʼ Ἀχαιϊκὸν οὖθαρ ἀρούρης
urn:cts:greekLit:tlg0012.tlg001.allen:9.284#γαμβρός κέν οἱ ἔοις · τίσει δέ σε ἶσον Ὀρέστῃ ,
urn:cts:greekLit:tlg0012.tlg001.allen:9.285#ὅς οἱ τηλύγετος τρέφεται θαλίῃ ἔνι πολλῇ .
urn:cts:greekLit:tlg0012.tlg001.allen:9.286#τρεῖς δέ οἵ εἰσι θύγατρες ἐνὶ μεγάρῳ εὐπήκτῳ
urn:cts:greekLit:tlg0012.tlg001.allen:9.287#Χρυσόθεμις καὶ Λαοδίκη καὶ Ἰφιάνασσα ,
urn:cts:greekLit:tlg0012.tlg001.allen:9.288#τάων ἥν κʼ ἐθέλῃσθα φίλην ἀνάεδνον ἄγεσθαι
urn:cts:greekLit:tlg0012.tlg001.allen:9.289#πρὸς οἶκον Πηλῆος · ὃ δʼ αὖτʼ ἐπὶ μείλια δώσει
urn:cts:greekLit:tlg0012.tlg001.allen:9.290#πολλὰ μάλʼ , ὅσσʼ οὔ πώ τις ἑῇ ἐπέδωκε θυγατρί ·
urn:cts:greekLit:tlg0012.tlg001.allen:9.291#ἑπτὰ δέ τοι δώσει εὖ ναιόμενα πτολίεθρα
urn:cts:greekLit:tlg0012.tlg001.allen:9.292#Καρδαμύλην Ἐνόπην τε καὶ Ἱρὴν ποιήεσσαν
urn:cts:greekLit:tlg0012.tlg001.allen:9.293#Φηράς τε ζαθέας ἠδʼ Ἄνθειαν βαθύλειμον
urn:cts:greekLit:tlg0012.tlg001.allen:9.294#καλήν τʼ Αἴπειαν καὶ Πήδασον ἀμπελόεσσαν .
urn:cts:greekLit:tlg0012.tlg001.allen:9.295#πᾶσαι δʼ ἐγγὺς ἁλός , νέαται Πύλου ἠμαθόεντος ·
urn:cts:greekLit:tlg0012.tlg001.allen:9.296#ἐν δʼ ἄνδρες ναίουσι πολύρρηνες πολυβοῦται ,
urn:cts:greekLit:tlg0012.tlg001.allen:9.297#οἵ κέ σε δωτίνῃσι θεὸν ὣς τιμήσουσι
urn:cts:greekLit:tlg0012.tlg001.allen:9.298#καί τοι ὑπὸ σκήπτρῳ λιπαρὰς τελέουσι θέμιστας .
urn:cts:greekLit:tlg0012.tlg001.allen:9.299#ταῦτά κέ τοι τελέσειε μεταλήξαντι χόλοιο .
urn:cts:greekLit:tlg0012.tlg001.allen:9.300#εἰ δέ τοι Ἀτρεΐδης μὲν ἀπήχθετο κηρόθι μᾶλλον
urn:cts:greekLit:tlg0012.tlg001.allen:9.301#αὐτὸς καὶ τοῦ δῶρα , σὺ δʼ ἄλλους περ Παναχαιοὺς
urn:cts:greekLit:tlg0012.tlg001.allen:9.302#τειρομένους ἐλέαιρε κατὰ στρατόν , οἵ σε θεὸν ὣς
urn:cts:greekLit:tlg0012.tlg001.allen:9.303#τίσουσʼ · ἦ γάρ κέ σφι μάλα μέγα κῦδος ἄροιο ·
urn:cts:greekLit:tlg0012.tlg001.allen:9.304#νῦν γάρ χʼ Ἕκτορʼ ἕλοις , ἐπεὶ ἂν μάλα τοι σχεδὸν ἔλθοι
urn:cts:greekLit:tlg0012.tlg001.allen:9.305#λύσσαν ἔχων ὀλοήν , ἐπεὶ οὔ τινά φησιν ὁμοῖον
urn:cts:greekLit:tlg0012.tlg001.allen:9.306#οἷ ἔμεναι Δαναῶν οὓς ἐνθάδε νῆες ἔνεικαν .
urn:cts:greekLit:tlg0012.tlg001.allen:9.307#τὸν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:9.308#διογενὲς Λαερτιάδη πολυμήχανʼ Ὀδυσσεῦ
urn:cts:greekLit:tlg0012.tlg001.allen:9.309#χρὴ μὲν δὴ τὸν μῦθον ἀπηλεγέως ἀποειπεῖν ,
urn:cts:greekLit:tlg0012.tlg001.allen:9.310#ᾗ περ δὴ φρονέω τε καὶ ὡς τετελεσμένον ἔσται ,
urn:cts:greekLit:tlg0012.tlg001.allen:9.311#ὡς μή μοι τρύζητε παρήμενοι ἄλλοθεν ἄλλος .
urn:cts:greekLit:tlg0012.tlg001.allen:9.312#ἐχθρὸς γάρ μοι κεῖνος ὁμῶς Ἀΐδαο πύλῃσιν
urn:cts:greekLit:tlg0012.tlg001.allen:9.313#ὅς χʼ ἕτερον μὲν κεύθῃ ἐνὶ φρεσίν , ἄλλο δὲ εἴπῃ .
urn:cts:greekLit:tlg0012.tlg001.allen:9.314#αὐτὰρ ἐγὼν ἐρέω ὥς μοι δοκεῖ εἶναι ἄριστα ·
urn:cts:greekLit:tlg0012.tlg001.allen:9.315#οὔτʼ ἔμεγʼ Ἀτρεΐδην Ἀγαμέμνονα πεισέμεν οἴω
urn:cts:greekLit:tlg0012.tlg001.allen:9.316#οὔτʼ ἄλλους Δαναούς , ἐπεὶ οὐκ ἄρα τις χάρις ἦεν
urn:cts:greekLit:tlg0012.tlg001.allen:9.317#μάρνασθαι δηΐοισιν ἐπʼ ἀνδράσι νωλεμὲς αἰεί .
urn:cts:greekLit:tlg0012.tlg001.allen:9.318#ἴση μοῖρα μένοντι καὶ εἰ μάλα τις πολεμίζοι ·
urn:cts:greekLit:tlg0012.tlg001.allen:9.319#ἐν δὲ ἰῇ τιμῇ ἠμὲν κακὸς ἠδὲ καὶ ἐσθλός ·
urn:cts:greekLit:tlg0012.tlg001.allen:9.320#κάτθανʼ ὁμῶς ὅ τʼ ἀεργὸς ἀνὴρ ὅ τε πολλὰ ἐοργώς .
urn:cts:greekLit:tlg0012.tlg001.allen:9.321#οὐδέ τί μοι περίκειται , ἐπεὶ πάθον ἄλγεα θυμῷ
urn:cts:greekLit:tlg0012.tlg001.allen:9.322#αἰεὶ ἐμὴν ψυχὴν παραβαλλόμενος πολεμίζειν .
urn:cts:greekLit:tlg0012.tlg001.allen:9.323#ὡς δʼ ὄρνις ἀπτῆσι νεοσσοῖσι προφέρῃσι
urn:cts:greekLit:tlg0012.tlg001.allen:9.324#μάστακʼ ἐπεί κε λάβῃσι , κακῶς δʼ ἄρα οἱ πέλει αὐτῇ ,
urn:cts:greekLit:tlg0012.tlg001.allen:9.325#ὣς καὶ ἐγὼ πολλὰς μὲν ἀΰπνους νύκτας ἴαυον ,
urn:cts:greekLit:tlg0012.tlg001.allen:9.326#ἤματα δʼ αἱματόεντα διέπρησσον πολεμίζων
urn:cts:greekLit:tlg0012.tlg001.allen:9.327#ἀνδράσι μαρνάμενος ὀάρων ἕνεκα σφετεράων .
urn:cts:greekLit:tlg0012.tlg001.allen:9.328#δώδεκα δὴ σὺν νηυσὶ πόλεις ἀλάπαξʼ ἀνθρώπων ,
urn:cts:greekLit:tlg0012.tlg001.allen:9.329#πεζὸς δʼ ἕνδεκά φημι κατὰ Τροίην ἐρίβωλον ·
urn:cts:greekLit:tlg0012.tlg001.allen:9.330#τάων ἐκ πασέων κειμήλια πολλὰ καὶ ἐσθλὰ
urn:cts:greekLit:tlg0012.tlg001.allen:9.331#ἐξελόμην , καὶ πάντα φέρων Ἀγαμέμνονι δόσκον
urn:cts:greekLit:tlg0012.tlg001.allen:9.332#Ἀτρεΐδῃ · ὃ δʼ ὄπισθε μένων παρὰ νηυσὶ θοῇσι
urn:cts:greekLit:tlg0012.tlg001.allen:9.333#δεξάμενος διὰ παῦρα δασάσκετο , πολλὰ δʼ ἔχεσκεν .
urn:cts:greekLit:tlg0012.tlg001.allen:9.334#ἄλλα δʼ ἀριστήεσσι δίδου γέρα καὶ βασιλεῦσι ·
urn:cts:greekLit:tlg0012.tlg001.allen:9.335#τοῖσι μὲν ἔμπεδα κεῖται , ἐμεῦ δʼ ἀπὸ μούνου Ἀχαιῶν
urn:cts:greekLit:tlg0012.tlg001.allen:9.336#εἵλετʼ , ἔχει δʼ ἄλοχον θυμαρέα · τῇ παριαύων
urn:cts:greekLit:tlg0012.tlg001.allen:9.337#τερπέσθω . τί δὲ δεῖ πολεμιζέμεναι Τρώεσσιν
urn:cts:greekLit:tlg0012.tlg001.allen:9.338#Ἀργείους ; τί δὲ λαὸν ἀνήγαγεν ἐνθάδʼ ἀγείρας
urn:cts:greekLit:tlg0012.tlg001.allen:9.339#Ἀτρεΐδης ; ἦ οὐχ Ἑλένης ἕνεκʼ ἠϋκόμοιο ;
urn:cts:greekLit:tlg0012.tlg001.allen:9.340#ἦ μοῦνοι φιλέουσʼ ἀλόχους μερόπων ἀνθρώπων
urn:cts:greekLit:tlg0012.tlg001.allen:9.341#Ἀτρεΐδαι ; ἐπεὶ ὅς τις ἀνὴρ ἀγαθὸς καὶ ἐχέφρων
urn:cts:greekLit:tlg0012.tlg001.allen:9.342#τὴν αὐτοῦ φιλέει καὶ κήδεται , ὡς καὶ ἐγὼ τὴν
urn:cts:greekLit:tlg0012.tlg001.allen:9.343#ἐκ θυμοῦ φίλεον δουρικτητήν περ ἐοῦσαν .
urn:cts:greekLit:tlg0012.tlg001.allen:9.344#νῦν δʼ ἐπεὶ ἐκ χειρῶν γέρας εἵλετο καί μʼ ἀπάτησε
urn:cts:greekLit:tlg0012.tlg001.allen:9.345#μή μευ πειράτω εὖ εἰδότος · οὐδέ με πείσει .
urn:cts:greekLit:tlg0012.tlg001.allen:9.346#ἀλλʼ Ὀδυσεῦ σὺν σοί τε καὶ ἄλλοισιν βασιλεῦσι
urn:cts:greekLit:tlg0012.tlg001.allen:9.347#φραζέσθω νήεσσιν ἀλεξέμεναι δήϊον πῦρ .
urn:cts:greekLit:tlg0012.tlg001.allen:9.348#ἦ μὲν δὴ μάλα πολλὰ πονήσατο νόσφιν ἐμεῖο ,
urn:cts:greekLit:tlg0012.tlg001.allen:9.349#καὶ δὴ τεῖχος ἔδειμε , καὶ ἤλασε τάφρον ἐπʼ αὐτῷ
urn:cts:greekLit:tlg0012.tlg001.allen:9.350#εὐρεῖαν μεγάλην , ἐν δὲ σκόλοπας κατέπηξεν ·
urn:cts:greekLit:tlg0012.tlg001.allen:9.351#ἀλλʼ οὐδʼ ὧς δύναται σθένος Ἕκτορος ἀνδροφόνοιο
urn:cts:greekLit:tlg0012.tlg001.allen:9.352#ἴσχειν · ὄφρα δʼ ἐγὼ μετʼ Ἀχαιοῖσιν πολέμιζον
urn:cts:greekLit:tlg0012.tlg001.allen:9.353#οὐκ ἐθέλεσκε μάχην ἀπὸ τείχεος ὀρνύμεν Ἕκτωρ ,
urn:cts:greekLit:tlg0012.tlg001.allen:9.354#ἀλλʼ ὅσον ἐς Σκαιάς τε πύλας καὶ φηγὸν ἵκανεν ·
urn:cts:greekLit:tlg0012.tlg001.allen:9.355#ἔνθά ποτʼ οἶον ἔμιμνε , μόγις δέ μευ ἔκφυγεν ὁρμήν .
urn:cts:greekLit:tlg0012.tlg001.allen:9.356#νῦν δʼ ἐπεὶ οὐκ ἐθέλω πολεμιζέμεν Ἕκτορι δίῳ
urn:cts:greekLit:tlg0012.tlg001.allen:9.357#αὔριον ἱρὰ Διὶ ῥέξας καὶ πᾶσι θεοῖσι
urn:cts:greekLit:tlg0012.tlg001.allen:9.358#νηήσας εὖ νῆας , ἐπὴν ἅλα δὲ προερύσσω ,
urn:cts:greekLit:tlg0012.tlg001.allen:9.359#ὄψεαι , αἴ κʼ ἐθέλῃσθα καὶ αἴ κέν τοι τὰ μεμήλῃ ,
urn:cts:greekLit:tlg0012.tlg001.allen:9.360#ἦρι μάλʼ Ἑλλήσποντον ἐπʼ ἰχθυόεντα πλεούσας
urn:cts:greekLit:tlg0012.tlg001.allen:9.361#νῆας ἐμάς , ἐν δʼ ἄνδρας ἐρεσσέμεναι μεμαῶτας ·
urn:cts:greekLit:tlg0012.tlg001.allen:9.362#εἰ δέ κεν εὐπλοίην δώῃ κλυτὸς ἐννοσίγαιος
urn:cts:greekLit:tlg0012.tlg001.allen:9.363#ἤματί κε τριτάτῳ Φθίην ἐρίβωλον ἱκοίμην .
urn:cts:greekLit:tlg0012.tlg001.allen:9.364#ἔστι δέ μοι μάλα πολλά , τὰ κάλλιπον ἐνθάδε ἔρρων ·
urn:cts:greekLit:tlg0012.tlg001.allen:9.365#ἄλλον δʼ ἐνθένδε χρυσὸν καὶ χαλκὸν ἐρυθρὸν
urn:cts:greekLit:tlg0012.tlg001.allen:9.366#ἠδὲ γυναῖκας ἐϋζώνους πολιόν τε σίδηρον
urn:cts:greekLit:tlg0012.tlg001.allen:9.367#ἄξομαι , ἅσσʼ ἔλαχόν γε · γέρας δέ μοι , ὅς περ ἔδωκεν ,
urn:cts:greekLit:tlg0012.tlg001.allen:9.368#αὖτις ἐφυβρίζων ἕλετο κρείων Ἀγαμέμνων
urn:cts:greekLit:tlg0012.tlg001.allen:9.369#Ἀτρεΐδης · τῷ πάντʼ ἀγορευέμεν ὡς ἐπιτέλλω
urn:cts:greekLit:tlg0012.tlg001.allen:9.370#ἀμφαδόν , ὄφρα καὶ ἄλλοι ἐπισκύζωνται Ἀχαιοὶ
urn:cts:greekLit:tlg0012.tlg001.allen:9.371#εἴ τινά που Δαναῶν ἔτι ἔλπεται ἐξαπατήσειν
urn:cts:greekLit:tlg0012.tlg001.allen:9.372#αἰὲν ἀναιδείην ἐπιειμένος · οὐδʼ ἂν ἔμοιγε
urn:cts:greekLit:tlg0012.tlg001.allen:9.373#τετλαίη κύνεός περ ἐὼν εἰς ὦπα ἰδέσθαι ·
urn:cts:greekLit:tlg0012.tlg001.allen:9.374#οὐδέ τί οἱ βουλὰς συμφράσσομαι , οὐδὲ μὲν ἔργον ·
urn:cts:greekLit:tlg0012.tlg001.allen:9.375#ἐκ γὰρ δή μʼ ἀπάτησε καὶ ἤλιτεν · οὐδʼ ἂν ἔτʼ αὖτις
urn:cts:greekLit:tlg0012.tlg001.allen:9.376#ἐξαπάφοιτʼ ἐπέεσσιν · ἅλις δέ οἱ · ἀλλὰ ἕκηλος
urn:cts:greekLit:tlg0012.tlg001.allen:9.377#ἐρρέτω · ἐκ γάρ εὑ φρένας εἵλετο μητίετα Ζεύς .
urn:cts:greekLit:tlg0012.tlg001.allen:9.378#ἐχθρὰ δέ μοι τοῦ δῶρα , τίω δέ μιν ἐν καρὸς αἴσῃ .
urn:cts:greekLit:tlg0012.tlg001.allen:9.379#οὐδʼ εἴ μοι δεκάκις τε καὶ εἰκοσάκις τόσα δοίη
urn:cts:greekLit:tlg0012.tlg001.allen:9.380#ὅσσά τέ οἱ νῦν ἔστι , καὶ εἴ ποθεν ἄλλα γένοιτο ,
urn:cts:greekLit:tlg0012.tlg001.allen:9.381#οὐδʼ ὅσʼ ἐς Ὀρχομενὸν ποτινίσεται , οὐδʼ ὅσα Θήβας
urn:cts:greekLit:tlg0012.tlg001.allen:9.382#Αἰγυπτίας , ὅθι πλεῖστα δόμοις ἐν κτήματα κεῖται ,
urn:cts:greekLit:tlg0012.tlg001.allen:9.383#αἵ θʼ ἑκατόμπυλοί εἰσι , διηκόσιοι δʼ ἀνʼ ἑκάστας
urn:cts:greekLit:tlg0012.tlg001.allen:9.384#ἀνέρες ἐξοιχνεῦσι σὺν ἵπποισιν καὶ ὄχεσφιν ·
urn:cts:greekLit:tlg0012.tlg001.allen:9.385#οὐδʼ εἴ μοι τόσα δοίη ὅσα ψάμαθός τε κόνις τε ,
urn:cts:greekLit:tlg0012.tlg001.allen:9.386#οὐδέ κεν ὧς ἔτι θυμὸν ἐμὸν πείσειʼ Ἀγαμέμνων
urn:cts:greekLit:tlg0012.tlg001.allen:9.387#πρίν γʼ ἀπὸ πᾶσαν ἐμοὶ δόμεναι θυμαλγέα λώβην .
urn:cts:greekLit:tlg0012.tlg001.allen:9.388#κούρην δʼ οὐ γαμέω Ἀγαμέμνονος Ἀτρεΐδαο ,
urn:cts:greekLit:tlg0012.tlg001.allen:9.389#οὐδʼ εἰ χρυσείῃ Ἀφροδίτῃ κάλλος ἐρίζοι ,
urn:cts:greekLit:tlg0012.tlg001.allen:9.390#ἔργα δʼ Ἀθηναίῃ γλαυκώπιδι ἰσοφαρίζοι ·
urn:cts:greekLit:tlg0012.tlg001.allen:9.391#οὐδέ μιν ὧς γαμέω · ὃ δʼ Ἀχαιῶν ἄλλον ἑλέσθω ,
urn:cts:greekLit:tlg0012.tlg001.allen:9.392#ὅς τις οἷ τʼ ἐπέοικε καὶ ὃς βασιλεύτερός ἐστιν .
urn:cts:greekLit:tlg0012.tlg001.allen:9.393#ἢν γὰρ δή με σαῶσι θεοὶ καὶ οἴκαδʼ ἵκωμαι ,
urn:cts:greekLit:tlg0012.tlg001.allen:9.394#Πηλεύς θήν μοι ἔπειτα γυναῖκά γε μάσσεται αὐτός .
urn:cts:greekLit:tlg0012.tlg001.allen:9.395#πολλαὶ Ἀχαιΐδες εἰσὶν ἀνʼ Ἑλλάδα τε Φθίην τε
urn:cts:greekLit:tlg0012.tlg001.allen:9.396#κοῦραι ἀριστήων , οἵ τε πτολίεθρα ῥύονται ,
urn:cts:greekLit:tlg0012.tlg001.allen:9.397#τάων ἥν κʼ ἐθέλωμι φίλην ποιήσομʼ ἄκοιτιν .
urn:cts:greekLit:tlg0012.tlg001.allen:9.398#ἔνθα δέ μοι μάλα πολλὸν ἐπέσσυτο θυμὸς ἀγήνωρ
urn:cts:greekLit:tlg0012.tlg001.allen:9.399#γήμαντα μνηστὴν ἄλοχον ἐϊκυῖαν ἄκοιτιν
urn:cts:greekLit:tlg0012.tlg001.allen:9.400#κτήμασι τέρπεσθαι τὰ γέρων ἐκτήσατο Πηλεύς ·
urn:cts:greekLit:tlg0012.tlg001.allen:9.401#οὐ γὰρ ἐμοὶ ψυχῆς ἀντάξιον οὐδʼ ὅσα φασὶν
urn:cts:greekLit:tlg0012.tlg001.allen:9.402#Ἴλιον ἐκτῆσθαι εὖ ναιόμενον πτολίεθρον
urn:cts:greekLit:tlg0012.tlg001.allen:9.403#τὸ πρὶν ἐπʼ εἰρήνης , πρὶν ἐλθεῖν υἷας Ἀχαιῶν ,
urn:cts:greekLit:tlg0012.tlg001.allen:9.404#οὐδʼ ὅσα λάϊνος οὐδὸς ἀφήτορος ἐντὸς ἐέργει
urn:cts:greekLit:tlg0012.tlg001.allen:9.405#Φοίβου Ἀπόλλωνος Πυθοῖ ἔνι πετρηέσσῃ .
urn:cts:greekLit:tlg0012.tlg001.allen:9.406#ληϊστοὶ μὲν γάρ τε βόες καὶ ἴφια μῆλα ,
urn:cts:greekLit:tlg0012.tlg001.allen:9.407#κτητοὶ δὲ τρίποδές τε καὶ ἵππων ξανθὰ κάρηνα ,
urn:cts:greekLit:tlg0012.tlg001.allen:9.408#ἀνδρὸς δὲ ψυχὴ πάλιν ἐλθεῖν οὔτε λεϊστὴ
urn:cts:greekLit:tlg0012.tlg001.allen:9.409#οὔθʼ ἑλετή , ἐπεὶ ἄρ κεν ἀμείψεται ἕρκος ὀδόντων .
urn:cts:greekLit:tlg0012.tlg001.allen:9.410#μήτηρ γάρ τέ μέ φησι θεὰ Θέτις ἀργυρόπεζα
urn:cts:greekLit:tlg0012.tlg001.allen:9.411#διχθαδίας κῆρας φερέμεν θανάτοιο τέλος δέ .
urn:cts:greekLit:tlg0012.tlg001.allen:9.412#εἰ μέν κʼ αὖθι μένων Τρώων πόλιν ἀμφιμάχωμαι ,
urn:cts:greekLit:tlg0012.tlg001.allen:9.413#ὤλετο μέν μοι νόστος , ἀτὰρ κλέος ἄφθιτον ἔσται ·
urn:cts:greekLit:tlg0012.tlg001.allen:9.414#εἰ δέ κεν οἴκαδʼ ἵκωμι φίλην ἐς πατρίδα γαῖαν ,
urn:cts:greekLit:tlg0012.tlg001.allen:9.415#ὤλετό μοι κλέος ἐσθλόν , ἐπὶ δηρὸν δέ μοι αἰὼν
urn:cts:greekLit:tlg0012.tlg001.allen:9.416#ἔσσεται , οὐδέ κέ μʼ ὦκα τέλος θανάτοιο κιχείη .
urn:cts:greekLit:tlg0012.tlg001.allen:9.417#καὶ δʼ ἂν τοῖς ἄλλοισιν ἐγὼ παραμυθησαίμην
urn:cts:greekLit:tlg0012.tlg001.allen:9.418#οἴκαδʼ ἀποπλείειν , ἐπεὶ οὐκέτι δήετε τέκμωρ
urn:cts:greekLit:tlg0012.tlg001.allen:9.419#Ἰλίου αἰπεινῆς · μάλα γάρ ἑθεν εὐρύοπα Ζεὺς
urn:cts:greekLit:tlg0012.tlg001.allen:9.420#χεῖρα ἑὴν ὑπερέσχε , τεθαρσήκασι δὲ λαοί .
urn:cts:greekLit:tlg0012.tlg001.allen:9.421#ἀλλʼ ὑμεῖς μὲν ἰόντες ἀριστήεσσιν Ἀχαιῶν
urn:cts:greekLit:tlg0012.tlg001.allen:9.422#ἀγγελίην ἀπόφασθε · τὸ γὰρ γέρας ἐστὶ γερόντων ·
urn:cts:greekLit:tlg0012.tlg001.allen:9.423#ὄφρʼ ἄλλην φράζωνται ἐνὶ φρεσὶ μῆτιν ἀμείνω ,
urn:cts:greekLit:tlg0012.tlg001.allen:9.424#ἥ κέ σφιν νῆάς τε σαῷ καὶ λαὸν Ἀχαιῶν
urn:cts:greekLit:tlg0012.tlg001.allen:9.425#νηυσὶν ἔπι γλαφυρῇς , ἐπεὶ οὔ σφισιν ἥδέ γʼ ἑτοίμη
urn:cts:greekLit:tlg0012.tlg001.allen:9.426#ἣν νῦν ἐφράσσαντο ἐμεῦ ἀπομηνίσαντος ·
urn:cts:greekLit:tlg0012.tlg001.allen:9.427#Φοῖνιξ δʼ αὖθι παρʼ ἄμμι μένων κατακοιμηθήτω ,
urn:cts:greekLit:tlg0012.tlg001.allen:9.428#ὄφρά μοι ἐν νήεσσι φίλην ἐς πατρίδʼ ἕπηται
urn:cts:greekLit:tlg0012.tlg001.allen:9.429#αὔριον ἢν ἐθέλῃσιν · ἀνάγκῃ δʼ οὔ τί μιν ἄξω .
urn:cts:greekLit:tlg0012.tlg001.allen:9.430#ὣς ἔφαθʼ , οἳ δʼ ἄρα πάντες ἀκὴν ἐγένοντο σιωπῇ
urn:cts:greekLit:tlg0012.tlg001.allen:9.431#μῦθον ἀγασσάμενοι · μάλα γὰρ κρατερῶς ἀπέειπεν ·
urn:cts:greekLit:tlg0012.tlg001.allen:9.432#ὀψὲ δὲ δὴ μετέειπε γέρων ἱππηλάτα Φοῖνιξ
urn:cts:greekLit:tlg0012.tlg001.allen:9.433#δάκρυʼ ἀναπρήσας · περὶ γὰρ δίε νηυσὶν Ἀχαιῶν ·
urn:cts:greekLit:tlg0012.tlg001.allen:9.434#εἰ μὲν δὴ νόστόν γε μετὰ φρεσὶ φαίδιμʼ Ἀχιλλεῦ
urn:cts:greekLit:tlg0012.tlg001.allen:9.435#βάλλεαι , οὐδέ τι πάμπαν ἀμύνειν νηυσὶ θοῇσι
urn:cts:greekLit:tlg0012.tlg001.allen:9.436#πῦρ ἐθέλεις ἀΐδηλον , ἐπεὶ χόλος ἔμπεσε θυμῷ ,
urn:cts:greekLit:tlg0012.tlg001.allen:9.437#πῶς ἂν ἔπειτʼ ἀπὸ σεῖο φίλον τέκος αὖθι λιποίμην
urn:cts:greekLit:tlg0012.tlg001.allen:9.438#οἶος ; σοὶ δέ μʼ ἔπεμπε γέρων ἱππηλάτα Πηλεὺς
urn:cts:greekLit:tlg0012.tlg001.allen:9.439#ἤματι τῷ ὅτε σʼ ἐκ Φθίης Ἀγαμέμνονι πέμπε
urn:cts:greekLit:tlg0012.tlg001.allen:9.440#νήπιον οὔ πω εἰδόθʼ ὁμοιΐου πολέμοιο
urn:cts:greekLit:tlg0012.tlg001.allen:9.441#οὐδʼ ἀγορέων , ἵνα τʼ ἄνδρες ἀριπρεπέες τελέθουσι .
urn:cts:greekLit:tlg0012.tlg001.allen:9.442#τοὔνεκά με προέηκε διδασκέμεναι τάδε πάντα ,
urn:cts:greekLit:tlg0012.tlg001.allen:9.443#μύθων τε ῥητῆρʼ ἔμεναι πρηκτῆρά τε ἔργων .
urn:cts:greekLit:tlg0012.tlg001.allen:9.444#ὡς ἂν ἔπειτʼ ἀπὸ σεῖο φίλον τέκος οὐκ ἐθέλοιμι
urn:cts:greekLit:tlg0012.tlg001.allen:9.445#λείπεσθʼ , οὐδʼ εἴ κέν μοι ὑποσταίη θεὸς αὐτὸς
urn:cts:greekLit:tlg0012.tlg001.allen:9.446#γῆρας ἀποξύσας θήσειν νέον ἡβώοντα ,
urn:cts:greekLit:tlg0012.tlg001.allen:9.447#οἷον ὅτε πρῶτον λίπον Ἑλλάδα καλλιγύναικα
urn:cts:greekLit:tlg0012.tlg001.allen:9.448#φεύγων νείκεα πατρὸς Ἀμύντορος Ὀρμενίδαο ,
urn:cts:greekLit:tlg0012.tlg001.allen:9.449#ὅς μοι παλλακίδος περιχώσατο καλλικόμοιο ,
urn:cts:greekLit:tlg0012.tlg001.allen:9.450#τὴν αὐτὸς φιλέεσκεν , ἀτιμάζεσκε δʼ ἄκοιτιν
urn:cts:greekLit:tlg0012.tlg001.allen:9.451#μητέρʼ ἐμήν · ἣ δʼ αἰὲν ἐμὲ λισσέσκετο γούνων
urn:cts:greekLit:tlg0012.tlg001.allen:9.452#παλλακίδι προμιγῆναι , ἵνʼ ἐχθήρειε γέροντα .
urn:cts:greekLit:tlg0012.tlg001.allen:9.453#τῇ πιθόμην καὶ ἔρεξα · πατὴρ δʼ ἐμὸς αὐτίκʼ ὀϊσθεὶς
urn:cts:greekLit:tlg0012.tlg001.allen:9.454#πολλὰ κατηρᾶτο , στυγερὰς δʼ ἐπεκέκλετʼ Ἐρινῦς ,
urn:cts:greekLit:tlg0012.tlg001.allen:9.455#μή ποτε γούνασιν οἷσιν ἐφέσσεσθαι φίλον υἱὸν
urn:cts:greekLit:tlg0012.tlg001.allen:9.456#ἐξ ἐμέθεν γεγαῶτα · θεοὶ δʼ ἐτέλειον ἐπαρὰς
urn:cts:greekLit:tlg0012.tlg001.allen:9.457#Ζεύς τε καταχθόνιος καὶ ἐπαινὴ Περσεφόνεια .
urn:cts:greekLit:tlg0012.tlg001.allen:9.462#ἔνθʼ ἐμοὶ οὐκέτι πάμπαν ἐρητύετʼ ἐν φρεσὶ θυμὸς
urn:cts:greekLit:tlg0012.tlg001.allen:9.463#πατρὸς χωομένοιο κατὰ μέγαρα στρωφᾶσθαι .
urn:cts:greekLit:tlg0012.tlg001.allen:9.464#ἦ μὲν πολλὰ ἔται καὶ ἀνεψιοὶ ἀμφὶς ἐόντες
urn:cts:greekLit:tlg0012.tlg001.allen:9.465#αὐτοῦ λισσόμενοι κατερήτυον ἐν μεγάροισι ,
urn:cts:greekLit:tlg0012.tlg001.allen:9.466#πολλὰ δὲ ἴφια μῆλα καὶ εἰλίποδας ἕλικας βοῦς
urn:cts:greekLit:tlg0012.tlg001.allen:9.467#ἔσφαζον , πολλοὶ δὲ σύες θαλέθοντες ἀλοιφῇ
urn:cts:greekLit:tlg0012.tlg001.allen:9.468#εὑόμενοι τανύοντο διὰ φλογὸς Ἡφαίστοιο ,
urn:cts:greekLit:tlg0012.tlg001.allen:9.469#πολλὸν δʼ ἐκ κεράμων μέθυ πίνετο τοῖο γέροντος .
urn:cts:greekLit:tlg0012.tlg001.allen:9.470#εἰνάνυχες δέ μοι ἀμφʼ αὐτῷ παρὰ νύκτας ἴαυον ·
urn:cts:greekLit:tlg0012.tlg001.allen:9.471#οἳ μὲν ἀμειβόμενοι φυλακὰς ἔχον , οὐδέ ποτʼ ἔσβη
urn:cts:greekLit:tlg0012.tlg001.allen:9.472#πῦρ , ἕτερον μὲν ὑπʼ αἰθούσῃ εὐερκέος αὐλῆς ,
urn:cts:greekLit:tlg0012.tlg001.allen:9.473#ἄλλο δʼ ἐνὶ προδόμῳ , πρόσθεν θαλάμοιο θυράων .
urn:cts:greekLit:tlg0012.tlg001.allen:9.474#ἀλλʼ ὅτε δὴ δεκάτη μοι ἐπήλυθε νὺξ ἐρεβεννή ,
urn:cts:greekLit:tlg0012.tlg001.allen:9.475#καὶ τότʼ ἐγὼ θαλάμοιο θύρας πυκινῶς ἀραρυίας
urn:cts:greekLit:tlg0012.tlg001.allen:9.476#ῥήξας ἐξῆλθον , καὶ ὑπέρθορον ἑρκίον αὐλῆς
urn:cts:greekLit:tlg0012.tlg001.allen:9.477#ῥεῖα , λαθὼν φύλακάς τʼ ἄνδρας δμῳάς τε γυναῖκας .
urn:cts:greekLit:tlg0012.tlg001.allen:9.478#φεῦγον ἔπειτʼ ἀπάνευθε διʼ Ἑλλάδος εὐρυχόροιο ,
urn:cts:greekLit:tlg0012.tlg001.allen:9.479#Φθίην δʼ ἐξικόμην ἐριβώλακα μητέρα μήλων
urn:cts:greekLit:tlg0012.tlg001.allen:9.480#ἐς Πηλῆα ἄναχθʼ · ὃ δέ με πρόφρων ὑπέδεκτο ,
urn:cts:greekLit:tlg0012.tlg001.allen:9.481#καί μʼ ἐφίλησʼ ὡς εἴ τε πατὴρ ὃν παῖδα φιλήσῃ
urn:cts:greekLit:tlg0012.tlg001.allen:9.482#μοῦνον τηλύγετον πολλοῖσιν ἐπὶ κτεάτεσσι ,
urn:cts:greekLit:tlg0012.tlg001.allen:9.483#καί μʼ ἀφνειὸν ἔθηκε , πολὺν δέ μοι ὤπασε λαόν ·
urn:cts:greekLit:tlg0012.tlg001.allen:9.484#ναῖον δʼ ἐσχατιὴν Φθίης Δολόπεσσιν ἀνάσσων .
urn:cts:greekLit:tlg0012.tlg001.allen:9.485#καί σε τοσοῦτον ἔθηκα θεοῖς ἐπιείκελʼ Ἀχιλλεῦ ,
urn:cts:greekLit:tlg0012.tlg001.allen:9.486#ἐκ θυμοῦ φιλέων , ἐπεὶ οὐκ ἐθέλεσκες ἅμʼ ἄλλῳ
urn:cts:greekLit:tlg0012.tlg001.allen:9.487#οὔτʼ ἐς δαῖτʼ ἰέναι οὔτʼ ἐν μεγάροισι πάσασθαι ,
urn:cts:greekLit:tlg0012.tlg001.allen:9.488#πρίν γʼ ὅτε δή σʼ ἐπʼ ἐμοῖσιν ἐγὼ γούνεσσι καθίσσας
urn:cts:greekLit:tlg0012.tlg001.allen:9.489#ὄψου τʼ ἄσαιμι προταμὼν καὶ οἶνον ἐπισχών .
urn:cts:greekLit:tlg0012.tlg001.allen:9.490#πολλάκι μοι κατέδευσας ἐπὶ στήθεσσι χιτῶνα
urn:cts:greekLit:tlg0012.tlg001.allen:9.491#οἴνου ἀποβλύζων ἐν νηπιέῃ ἀλεγεινῇ .
urn:cts:greekLit:tlg0012.tlg001.allen:9.492#ὣς ἐπὶ σοὶ μάλα πολλὰ πάθον καὶ πολλὰ μόγησα ,
urn:cts:greekLit:tlg0012.tlg001.allen:9.493#τὰ φρονέων ὅ μοι οὔ τι θεοὶ γόνον ἐξετέλειον
urn:cts:greekLit:tlg0012.tlg001.allen:9.494#ἐξ ἐμεῦ · ἀλλὰ σὲ παῖδα θεοῖς ἐπιείκελʼ Ἀχιλλεῦ
urn:cts:greekLit:tlg0012.tlg001.allen:9.495#ποιεύμην , ἵνα μοί ποτʼ ἀεικέα λοιγὸν ἀμύνῃς .
urn:cts:greekLit:tlg0012.tlg001.allen:9.496#ἀλλʼ Ἀχιλεῦ δάμασον θυμὸν μέγαν · οὐδέ τί σε χρὴ
urn:cts:greekLit:tlg0012.tlg001.allen:9.497#νηλεὲς ἦτορ ἔχειν · στρεπτοὶ δέ τε καὶ θεοὶ αὐτοί ,
urn:cts:greekLit:tlg0012.tlg001.allen:9.498#τῶν περ καὶ μείζων ἀρετὴ τιμή τε βίη τε .
urn:cts:greekLit:tlg0012.tlg001.allen:9.499#καὶ μὲν τοὺς θυέεσσι καὶ εὐχωλῇς ἀγανῇσι
urn:cts:greekLit:tlg0012.tlg001.allen:9.500#λοιβῇ τε κνίσῃ τε παρατρωπῶσʼ ἄνθρωποι
urn:cts:greekLit:tlg0012.tlg001.allen:9.501#λισσόμενοι , ὅτε κέν τις ὑπερβήῃ καὶ ἁμάρτῃ .
urn:cts:greekLit:tlg0012.tlg001.allen:9.502#καὶ γάρ τε λιταί εἰσι Διὸς κοῦραι μεγάλοιο
urn:cts:greekLit:tlg0012.tlg001.allen:9.503#χωλαί τε ῥυσαί τε παραβλῶπές τʼ ὀφθαλμώ ,
urn:cts:greekLit:tlg0012.tlg001.allen:9.504#αἵ ῥά τε καὶ μετόπισθʼ ἄτης ἀλέγουσι κιοῦσαι .
urn:cts:greekLit:tlg0012.tlg001.allen:9.505#ἣ δʼ ἄτη σθεναρή τε καὶ ἀρτίπος , οὕνεκα πάσας
urn:cts:greekLit:tlg0012.tlg001.allen:9.506#πολλὸν ὑπεκπροθέει , φθάνει δέ τε πᾶσαν ἐπʼ αἶαν
urn:cts:greekLit:tlg0012.tlg001.allen:9.507#βλάπτουσʼ ἀνθρώπους · αἳ δʼ ἐξακέονται ὀπίσσω .
urn:cts:greekLit:tlg0012.tlg001.allen:9.508#ὃς μέν τʼ αἰδέσεται κούρας Διὸς ἆσσον ἰούσας ,
urn:cts:greekLit:tlg0012.tlg001.allen:9.509#τὸν δὲ μέγʼ ὤνησαν καί τʼ ἔκλυον εὐχομένοιο ·
urn:cts:greekLit:tlg0012.tlg001.allen:9.510#ὃς δέ κʼ ἀνήνηται καί τε στερεῶς ἀποείπῃ ,
urn:cts:greekLit:tlg0012.tlg001.allen:9.511#λίσσονται δʼ ἄρα ταί γε Δία Κρονίωνα κιοῦσαι
urn:cts:greekLit:tlg0012.tlg001.allen:9.512#τῷ ἄτην ἅμʼ ἕπεσθαι , ἵνα βλαφθεὶς ἀποτίσῃ .
urn:cts:greekLit:tlg0012.tlg001.allen:9.513#ἀλλʼ Ἀχιλεῦ πόρε καὶ σὺ Διὸς κούρῃσιν ἕπεσθαι
urn:cts:greekLit:tlg0012.tlg001.allen:9.514#τιμήν , ἥ τʼ ἄλλων περ ἐπιγνάμπτει νόον ἐσθλῶν .
urn:cts:greekLit:tlg0012.tlg001.allen:9.515#εἰ μὲν γὰρ μὴ δῶρα φέροι τὰ δʼ ὄπισθʼ ὀνομάζοι
urn:cts:greekLit:tlg0012.tlg001.allen:9.516#Ἀτρεΐδης , ἀλλʼ αἰὲν ἐπιζαφελῶς χαλεπαίνοι ,
urn:cts:greekLit:tlg0012.tlg001.allen:9.517#οὐκ ἂν ἔγωγέ σε μῆνιν ἀπορρίψαντα κελοίμην
urn:cts:greekLit:tlg0012.tlg001.allen:9.518#Ἀργείοισιν ἀμυνέμεναι χατέουσί περ ἔμπης ·
urn:cts:greekLit:tlg0012.tlg001.allen:9.519#νῦν δʼ ἅμα τʼ αὐτίκα πολλὰ διδοῖ τὰ δʼ ὄπισθεν ὑπέστη ,
urn:cts:greekLit:tlg0012.tlg001.allen:9.520#ἄνδρας δὲ λίσσεσθαι ἐπιπροέηκεν ἀρίστους
urn:cts:greekLit:tlg0012.tlg001.allen:9.521#κρινάμενος κατὰ λαὸν Ἀχαιϊκόν , οἵ τε σοὶ αὐτῷ
urn:cts:greekLit:tlg0012.tlg001.allen:9.522#φίλτατοι Ἀργείων · τῶν μὴ σύ γε μῦθον ἐλέγξῃς
urn:cts:greekLit:tlg0012.tlg001.allen:9.523#μηδὲ πόδας · πρὶν δʼ οὔ τι νεμεσσητὸν κεχολῶσθαι .
urn:cts:greekLit:tlg0012.tlg001.allen:9.524#οὕτω καὶ τῶν πρόσθεν ἐπευθόμεθα κλέα ἀνδρῶν
urn:cts:greekLit:tlg0012.tlg001.allen:9.525#ἡρώων , ὅτε κέν τινʼ ἐπιζάφελος χόλος ἵκοι ·
urn:cts:greekLit:tlg0012.tlg001.allen:9.526#δωρητοί τε πέλοντο παράρρητοί τʼ ἐπέεσσι .
urn:cts:greekLit:tlg0012.tlg001.allen:9.527#μέμνημαι τόδε ἔργον ἐγὼ πάλαι οὔ τι νέον γε
urn:cts:greekLit:tlg0012.tlg001.allen:9.528#ὡς ἦν · ἐν δʼ ὑμῖν ἐρέω πάντεσσι φίλοισι .
urn:cts:greekLit:tlg0012.tlg001.allen:9.529#Κουρῆτές τʼ ἐμάχοντο καὶ Αἰτωλοὶ μενεχάρμαι
urn:cts:greekLit:tlg0012.tlg001.allen:9.530#ἀμφὶ πόλιν Καλυδῶνα καὶ ἀλλήλους ἐνάριζον ,
urn:cts:greekLit:tlg0012.tlg001.allen:9.531#Αἰτωλοὶ μὲν ἀμυνόμενοι Καλυδῶνος ἐραννῆς ,
urn:cts:greekLit:tlg0012.tlg001.allen:9.532#Κουρῆτες δὲ διαπραθέειν μεμαῶτες Ἄρηϊ .
urn:cts:greekLit:tlg0012.tlg001.allen:9.533#καὶ γὰρ τοῖσι κακὸν χρυσόθρονος Ἄρτεμις ὦρσε
urn:cts:greekLit:tlg0012.tlg001.allen:9.534#χωσαμένη ὅ οἱ οὔ τι θαλύσια γουνῷ ἀλωῆς
urn:cts:greekLit:tlg0012.tlg001.allen:9.535#Οἰνεὺς ῥέξʼ · ἄλλοι δὲ θεοὶ δαίνυνθʼ ἑκατόμβας ,
urn:cts:greekLit:tlg0012.tlg001.allen:9.536#οἴῃ δʼ οὐκ ἔρρεξε Διὸς κούρῃ μεγάλοιο .
urn:cts:greekLit:tlg0012.tlg001.allen:9.537#ἢ λάθετʼ ἢ οὐκ ἐνόησεν · ἀάσατο δὲ μέγα θυμῷ .
urn:cts:greekLit:tlg0012.tlg001.allen:9.538#ἣ δὲ χολωσαμένη δῖον γένος ἰοχέαιρα
urn:cts:greekLit:tlg0012.tlg001.allen:9.539#ὦρσεν ἔπι χλούνην σῦν ἄγριον ἀργιόδοντα ,
urn:cts:greekLit:tlg0012.tlg001.allen:9.540#ὃς κακὰ πόλλʼ ἕρδεσκεν ἔθων Οἰνῆος ἀλωήν ·
urn:cts:greekLit:tlg0012.tlg001.allen:9.541#πολλὰ δʼ ὅ γε προθέλυμνα χαμαὶ βάλε δένδρεα μακρὰ
urn:cts:greekLit:tlg0012.tlg001.allen:9.542#αὐτῇσιν ῥίζῃσι καὶ αὐτοῖς ἄνθεσι μήλων .
urn:cts:greekLit:tlg0012.tlg001.allen:9.543#τὸν δʼ υἱὸς Οἰνῆος ἀπέκτεινεν Μελέαγρος
urn:cts:greekLit:tlg0012.tlg001.allen:9.544#πολλέων ἐκ πολίων θηρήτορας ἄνδρας ἀγείρας
urn:cts:greekLit:tlg0012.tlg001.allen:9.545#καὶ κύνας · οὐ μὲν γάρ κε δάμη παύροισι βροτοῖσι ·
urn:cts:greekLit:tlg0012.tlg001.allen:9.546#τόσσος ἔην , πολλοὺς δὲ πυρῆς ἐπέβησʼ ἀλεγεινῆς .
urn:cts:greekLit:tlg0012.tlg001.allen:9.547#ἣ δʼ ἀμφʼ αὐτῷ θῆκε πολὺν κέλαδον καὶ ἀϋτὴν
urn:cts:greekLit:tlg0012.tlg001.allen:9.548#ἀμφὶ συὸς κεφαλῇ καὶ δέρματι λαχνήεντι ,
urn:cts:greekLit:tlg0012.tlg001.allen:9.549#Κουρήτων τε μεσηγὺ καὶ Αἰτωλῶν μεγαθύμων .
urn:cts:greekLit:tlg0012.tlg001.allen:9.550#ὄφρα μὲν οὖν Μελέαγρος ἄρηι φίλος πολέμιζε ,
urn:cts:greekLit:tlg0012.tlg001.allen:9.551#τόφρα δὲ Κουρήτεσσι κακῶς ἦν , οὐδὲ δύναντο
urn:cts:greekLit:tlg0012.tlg001.allen:9.552#τείχεος ἔκτοσθεν μίμνειν πολέες περ ἐόντες ·
urn:cts:greekLit:tlg0012.tlg001.allen:9.553#ἀλλʼ ὅτε δὴ Μελέαγρον ἔδυ χόλος , ὅς τε καὶ ἄλλων
urn:cts:greekLit:tlg0012.tlg001.allen:9.554#οἰδάνει ἐν στήθεσσι νόον πύκα περ φρονεόντων ,
urn:cts:greekLit:tlg0012.tlg001.allen:9.555#ἤτοι ὃ μητρὶ φίλῃ Ἀλθαίῃ χωόμενος κῆρ
urn:cts:greekLit:tlg0012.tlg001.allen:9.556#κεῖτο παρὰ μνηστῇ ἀλόχῳ καλῇ Κλεοπάτρῃ
urn:cts:greekLit:tlg0012.tlg001.allen:9.557#κούρῃ Μαρπήσσης καλλισφύρου Εὐηνίνης
urn:cts:greekLit:tlg0012.tlg001.allen:9.558#Ἴδεώ θʼ , ὃς κάρτιστος ἐπιχθονίων γένετʼ ἀνδρῶν
urn:cts:greekLit:tlg0012.tlg001.allen:9.559#τῶν τότε · καί ῥα ἄνακτος ἐναντίον εἵλετο τόξον
urn:cts:greekLit:tlg0012.tlg001.allen:9.560#Φοίβου Ἀπόλλωνος καλλισφύρου εἵνεκα νύμφης ,
urn:cts:greekLit:tlg0012.tlg001.allen:9.561#τὴν δὲ τότʼ ἐν μεγάροισι πατὴρ καὶ πότνια μήτηρ
urn:cts:greekLit:tlg0012.tlg001.allen:9.562#Ἀλκυόνην καλέεσκον ἐπώνυμον , οὕνεκʼ ἄρʼ αὐτῆς
urn:cts:greekLit:tlg0012.tlg001.allen:9.563#μήτηρ ἀλκυόνος πολυπενθέος οἶτον ἔχουσα
urn:cts:greekLit:tlg0012.tlg001.allen:9.564#κλαῖεν ὅ μιν ἑκάεργος ἀνήρπασε Φοῖβος Ἀπόλλων ·
urn:cts:greekLit:tlg0012.tlg001.allen:9.565#τῇ ὅ γε παρκατέλεκτο χόλον θυμαλγέα πέσσων
urn:cts:greekLit:tlg0012.tlg001.allen:9.566#ἐξ ἀρέων μητρὸς κεχολωμένος , ἥ ῥα θεοῖσι
urn:cts:greekLit:tlg0012.tlg001.allen:9.567#πόλλʼ ἀχέουσʼ ἠρᾶτο κασιγνήτοιο φόνοιο ,
urn:cts:greekLit:tlg0012.tlg001.allen:9.568#πολλὰ δὲ καὶ γαῖαν πολυφόρβην χερσὶν ἀλοία
urn:cts:greekLit:tlg0012.tlg001.allen:9.569#κικλήσκουσʼ Ἀΐδην καὶ ἐπαινὴν Περσεφόνειαν
urn:cts:greekLit:tlg0012.tlg001.allen:9.570#πρόχνυ καθεζομένη , δεύοντο δὲ δάκρυσι κόλποι ,
urn:cts:greekLit:tlg0012.tlg001.allen:9.571#παιδὶ δόμεν θάνατον · τῆς δʼ ἠεροφοῖτις Ἐρινὺς
urn:cts:greekLit:tlg0012.tlg001.allen:9.572#ἔκλυεν ἐξ Ἐρέβεσφιν ἀμείλιχον ἦτορ ἔχουσα .
urn:cts:greekLit:tlg0012.tlg001.allen:9.573#τῶν δὲ τάχʼ ἀμφὶ πύλας ὅμαδος καὶ δοῦπος ὀρώρει
urn:cts:greekLit:tlg0012.tlg001.allen:9.574#πύργων βαλλομένων · τὸν δὲ λίσσοντο γέροντες
urn:cts:greekLit:tlg0012.tlg001.allen:9.575#Αἰτωλῶν , πέμπον δὲ θεῶν ἱερῆας ἀρίστους ,
urn:cts:greekLit:tlg0012.tlg001.allen:9.576#ἐξελθεῖν καὶ ἀμῦναι ὑποσχόμενοι μέγα δῶρον ·
urn:cts:greekLit:tlg0012.tlg001.allen:9.577#ὁππόθι πιότατον πεδίον Καλυδῶνος ἐραννῆς ,
urn:cts:greekLit:tlg0012.tlg001.allen:9.578#ἔνθά μιν ἤνωγον τέμενος περικαλλὲς ἑλέσθαι
urn:cts:greekLit:tlg0012.tlg001.allen:9.579#πεντηκοντόγυον , τὸ μὲν ἥμισυ οἰνοπέδοιο ,
urn:cts:greekLit:tlg0012.tlg001.allen:9.580#ἥμισυ δὲ ψιλὴν ἄροσιν πεδίοιο ταμέσθαι .
urn:cts:greekLit:tlg0012.tlg001.allen:9.581#πολλὰ δέ μιν λιτάνευε γέρων ἱππηλάτα Οἰνεὺς
urn:cts:greekLit:tlg0012.tlg001.allen:9.582#οὐδοῦ ἐπεμβεβαὼς ὑψηρεφέος θαλάμοιο
urn:cts:greekLit:tlg0012.tlg001.allen:9.583#σείων κολλητὰς σανίδας γουνούμενος υἱόν ·
urn:cts:greekLit:tlg0012.tlg001.allen:9.584#πολλὰ δὲ τόν γε κασίγνηται καὶ πότνια μήτηρ
urn:cts:greekLit:tlg0012.tlg001.allen:9.585#ἐλλίσσονθʼ · ὃ δὲ μᾶλλον ἀναίνετο · πολλὰ δʼ ἑταῖροι ,
urn:cts:greekLit:tlg0012.tlg001.allen:9.586#οἵ οἱ κεδνότατοι καὶ φίλτατοι ἦσαν ἁπάντων ·
urn:cts:greekLit:tlg0012.tlg001.allen:9.587#ἀλλʼ οὐδʼ ὧς τοῦ θυμὸν ἐνὶ στήθεσσιν ἔπειθον ,
urn:cts:greekLit:tlg0012.tlg001.allen:9.588#πρίν γʼ ὅτε δὴ θάλαμος πύκʼ ἐβάλλετο , τοὶ δʼ ἐπὶ πύργων
urn:cts:greekLit:tlg0012.tlg001.allen:9.589#βαῖνον Κουρῆτες καὶ ἐνέπρηθον μέγα ἄστυ .
urn:cts:greekLit:tlg0012.tlg001.allen:9.590#καὶ τότε δὴ Μελέαγρον ἐΰζωνος παράκοιτις
urn:cts:greekLit:tlg0012.tlg001.allen:9.591#λίσσετʼ ὀδυρομένη , καί οἱ κατέλεξεν ἅπαντα
urn:cts:greekLit:tlg0012.tlg001.allen:9.592#κήδεʼ , ὅσʼ ἀνθρώποισι πέλει τῶν ἄστυ ἁλώῃ ·
urn:cts:greekLit:tlg0012.tlg001.allen:9.593#ἄνδρας μὲν κτείνουσι , πόλιν δέ τε πῦρ ἀμαθύνει ,
urn:cts:greekLit:tlg0012.tlg001.allen:9.594#τέκνα δέ τʼ ἄλλοι ἄγουσι βαθυζώνους τε γυναῖκας .
urn:cts:greekLit:tlg0012.tlg001.allen:9.595#τοῦ δʼ ὠρίνετο θυμὸς ἀκούοντος κακὰ ἔργα ,
urn:cts:greekLit:tlg0012.tlg001.allen:9.596#βῆ δʼ ἰέναι , χροῒ δʼ ἔντεʼ ἐδύσετο παμφανόωντα .
urn:cts:greekLit:tlg0012.tlg001.allen:9.597#ὣς ὃ μὲν Αἰτωλοῖσιν ἀπήμυνεν κακὸν ἦμαρ
urn:cts:greekLit:tlg0012.tlg001.allen:9.598#εἴξας ᾧ θυμῷ · τῷ δʼ οὐκέτι δῶρα τέλεσσαν
urn:cts:greekLit:tlg0012.tlg001.allen:9.599#πολλά τε καὶ χαρίεντα , κακὸν δʼ ἤμυνε καὶ αὔτως .
urn:cts:greekLit:tlg0012.tlg001.allen:9.600#ἀλλὰ σὺ μή μοι ταῦτα νόει φρεσί , μὴ δέ σε δαίμων
urn:cts:greekLit:tlg0012.tlg001.allen:9.601#ἐνταῦθα τρέψειε φίλος · κάκιον δέ κεν εἴη
urn:cts:greekLit:tlg0012.tlg001.allen:9.602#νηυσὶν καιομένῃσιν ἀμυνέμεν · ἀλλʼ ἐπὶ δώρων
urn:cts:greekLit:tlg0012.tlg001.allen:9.603#ἔρχεο · ἶσον γάρ σε θεῷ τίσουσιν Ἀχαιοί .
urn:cts:greekLit:tlg0012.tlg001.allen:9.604#εἰ δέ κʼ ἄτερ δώρων πόλεμον φθισήνορα δύῃς
urn:cts:greekLit:tlg0012.tlg001.allen:9.605#οὐκέθʼ ὁμῶς τιμῆς ἔσεαι πόλεμόν περ ἀλαλκών .
urn:cts:greekLit:tlg0012.tlg001.allen:9.606#τὸν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:9.607#Φοῖνιξ ἄττα γεραιὲ διοτρεφὲς οὔ τί με ταύτης
urn:cts:greekLit:tlg0012.tlg001.allen:9.608#χρεὼ τιμῆς · φρονέω δὲ τετιμῆσθαι Διὸς αἴσῃ ,
urn:cts:greekLit:tlg0012.tlg001.allen:9.609#ἥ μʼ ἕξει παρὰ νηυσὶ κορωνίσιν εἰς ὅ κʼ ἀϋτμὴ
urn:cts:greekLit:tlg0012.tlg001.allen:9.610#ἐν στήθεσσι μένῃ καί μοι φίλα γούνατʼ ὀρώρῃ .
urn:cts:greekLit:tlg0012.tlg001.allen:9.611#ἄλλο δέ τοι ἐρέω , σὺ δʼ ἐνὶ φρεσὶ βάλλεο σῇσι ·
urn:cts:greekLit:tlg0012.tlg001.allen:9.612#μή μοι σύγχει θυμὸν ὀδυρόμενος καὶ ἀχεύων
urn:cts:greekLit:tlg0012.tlg001.allen:9.613#Ἀτρεΐδῃ ἥρωϊ φέρων χάριν · οὐδέ τί σε χρὴ
urn:cts:greekLit:tlg0012.tlg001.allen:9.614#τὸν φιλέειν , ἵνα μή μοι ἀπέχθηαι φιλέοντι .
urn:cts:greekLit:tlg0012.tlg001.allen:9.615#καλόν τοι σὺν ἐμοὶ τὸν κήδειν ὅς κʼ ἐμὲ κήδῃ ·
urn:cts:greekLit:tlg0012.tlg001.allen:9.616#ἶσον ἐμοὶ βασίλευε καὶ ἥμισυ μείρεο τιμῆς .
urn:cts:greekLit:tlg0012.tlg001.allen:9.617#οὗτοι δʼ ἀγγελέουσι , σὺ δʼ αὐτόθι λέξεο μίμνων
urn:cts:greekLit:tlg0012.tlg001.allen:9.618#εὐνῇ ἔνι μαλακῇ · ἅμα δʼ ἠοῖ φαινομένηφι
urn:cts:greekLit:tlg0012.tlg001.allen:9.619#φρασσόμεθʼ ἤ κε νεώμεθʼ ἐφʼ ἡμέτερʼ ἦ κε μένωμεν .
urn:cts:greekLit:tlg0012.tlg001.allen:9.620#ἦ καὶ Πατρόκλῳ ὅ γʼ ἐπʼ ὀφρύσι νεῦσε σιωπῇ
urn:cts:greekLit:tlg0012.tlg001.allen:9.621#Φοίνικι στορέσαι πυκινὸν λέχος , ὄφρα τάχιστα
urn:cts:greekLit:tlg0012.tlg001.allen:9.622#ἐκ κλισίης νόστοιο μεδοίατο · τοῖσι δʼ ἄρʼ Αἴας
urn:cts:greekLit:tlg0012.tlg001.allen:9.623#ἀντίθεος Τελαμωνιάδης μετὰ μῦθον ἔειπε ·
urn:cts:greekLit:tlg0012.tlg001.allen:9.624#διογενὲς Λαερτιάδη πολυμήχανʼ Ὀδυσσεῦ
urn:cts:greekLit:tlg0012.tlg001.allen:9.625#ἴομεν · οὐ γάρ μοι δοκέει μύθοιο τελευτὴ
urn:cts:greekLit:tlg0012.tlg001.allen:9.626#τῇδέ γʼ ὁδῷ κρανέεσθαι · ἀπαγγεῖλαι δὲ τάχιστα
urn:cts:greekLit:tlg0012.tlg001.allen:9.627#χρὴ μῦθον Δαναοῖσι καὶ οὐκ ἀγαθόν περ ἐόντα
urn:cts:greekLit:tlg0012.tlg001.allen:9.628#οἵ που νῦν ἕαται ποτιδέγμενοι . αὐτάρ Ἀχιλλεὺς
urn:cts:greekLit:tlg0012.tlg001.allen:9.629#ἄγριον ἐν στήθεσσι θέτο μεγαλήτορα θυμὸν
urn:cts:greekLit:tlg0012.tlg001.allen:9.630#σχέτλιος , οὐδὲ μετατρέπεται φιλότητος ἑταίρων
urn:cts:greekLit:tlg0012.tlg001.allen:9.631#τῆς ᾗ μιν παρὰ νηυσὶν ἐτίομεν ἔξοχον ἄλλων
urn:cts:greekLit:tlg0012.tlg001.allen:9.632#νηλής · καὶ μέν τίς τε κασιγνήτοιο φονῆος
urn:cts:greekLit:tlg0012.tlg001.allen:9.633#ποινὴν ἢ οὗ παιδὸς ἐδέξατο τεθνηῶτος ·
urn:cts:greekLit:tlg0012.tlg001.allen:9.634#καί ῥʼ ὃ μὲν ἐν δήμῳ μένει αὐτοῦ πόλλʼ ἀποτίσας ,
urn:cts:greekLit:tlg0012.tlg001.allen:9.635#τοῦ δέ τʼ ἐρητύεται κραδίη καὶ θυμὸς ἀγήνωρ
urn:cts:greekLit:tlg0012.tlg001.allen:9.636#ποινὴν δεξαμένῳ · σοὶ δʼ ἄληκτόν τε κακόν τε
urn:cts:greekLit:tlg0012.tlg001.allen:9.637#θυμὸν ἐνὶ στήθεσσι θεοὶ θέσαν εἵνεκα κούρης
urn:cts:greekLit:tlg0012.tlg001.allen:9.638#οἴης · νῦν δέ τοι ἑπτὰ παρίσχομεν ἔξοχʼ ἀρίστας ,
urn:cts:greekLit:tlg0012.tlg001.allen:9.639#ἄλλά τε πόλλʼ ἐπὶ τῇσι · σὺ δʼ ἵλαον ἔνθεο θυμόν ,
urn:cts:greekLit:tlg0012.tlg001.allen:9.640#αἴδεσσαι δὲ μέλαθρον · ὑπωρόφιοι δέ τοί εἰμεν
urn:cts:greekLit:tlg0012.tlg001.allen:9.641#πληθύος ἐκ Δαναῶν , μέμαμεν δέ τοι ἔξοχον ἄλλων
urn:cts:greekLit:tlg0012.tlg001.allen:9.642#κήδιστοί τʼ ἔμεναι καὶ φίλτατοι ὅσσοι Ἀχαιοί .
urn:cts:greekLit:tlg0012.tlg001.allen:9.643#τὸν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:9.644#Αἶαν διογενὲς Τελαμώνιε κοίρανε λαῶν
urn:cts:greekLit:tlg0012.tlg001.allen:9.645#πάντά τί μοι κατὰ θυμὸν ἐείσαο μυθήσασθαι ·
urn:cts:greekLit:tlg0012.tlg001.allen:9.646#ἀλλά μοι οἰδάνεται κραδίη χόλῳ ὁππότε κείνων
urn:cts:greekLit:tlg0012.tlg001.allen:9.647#μνήσομαι ὥς μʼ ἀσύφηλον ἐν Ἀργείοισιν ἔρεξεν
urn:cts:greekLit:tlg0012.tlg001.allen:9.648#Ἀτρεΐδης ὡς εἴ τινʼ ἀτίμητον μετανάστην .
urn:cts:greekLit:tlg0012.tlg001.allen:9.649#ἀλλʼ ὑμεῖς ἔρχεσθε καὶ ἀγγελίην ἀπόφασθε ·
urn:cts:greekLit:tlg0012.tlg001.allen:9.650#οὐ γὰρ πρὶν πολέμοιο μεδήσομαι αἱματόεντος
urn:cts:greekLit:tlg0012.tlg001.allen:9.651#πρίν γʼ υἱὸν Πριάμοιο δαΐφρονος Ἕκτορα δῖον
urn:cts:greekLit:tlg0012.tlg001.allen:9.652#Μυρμιδόνων ἐπί τε κλισίας καὶ νῆας ἱκέσθαι
urn:cts:greekLit:tlg0012.tlg001.allen:9.653#κτείνοντʼ Ἀργείους , κατά τε σμῦξαι πυρὶ νῆας .
urn:cts:greekLit:tlg0012.tlg001.allen:9.654#ἀμφὶ δέ τοι τῇ ἐμῇ κλισίῃ καὶ νηῒ μελαίνῃ
urn:cts:greekLit:tlg0012.tlg001.allen:9.655#Ἕκτορα καὶ μεμαῶτα μάχης σχήσεσθαι ὀΐω .
urn:cts:greekLit:tlg0012.tlg001.allen:9.656#ὣς ἔφαθʼ , οἳ δὲ ἕκαστος ἑλὼν δέπας ἀμφικύπελλον
urn:cts:greekLit:tlg0012.tlg001.allen:9.657#σπείσαντες παρὰ νῆας ἴσαν πάλιν · ἦρχε δʼ Ὀδυσσεύς .
urn:cts:greekLit:tlg0012.tlg001.allen:9.658#Πάτροκλος δʼ ἑτάροισιν ἰδὲ δμωῇσι κέλευσε
urn:cts:greekLit:tlg0012.tlg001.allen:9.659#Φοίνικι στορέσαι πυκινὸν λέχος ὅττι τάχιστα .
urn:cts:greekLit:tlg0012.tlg001.allen:9.660#αἳ δʼ ἐπιπειθόμεναι στόρεσαν λέχος ὡς ἐκέλευσε
urn:cts:greekLit:tlg0012.tlg001.allen:9.661#κώεά τε ῥῆγός τε λίνοιό τε λεπτὸν ἄωτον .
urn:cts:greekLit:tlg0012.tlg001.allen:9.662#ἔνθʼ ὃ γέρων κατέλεκτο καὶ ἠῶ δῖαν ἔμιμνεν .
urn:cts:greekLit:tlg0012.tlg001.allen:9.663#αὐτὰρ Ἀχιλλεὺς εὗδε μυχῷ κλισίης εὐπήκτου ·
urn:cts:greekLit:tlg0012.tlg001.allen:9.664#τῷ δʼ ἄρα παρκατέλεκτο γυνή , τὴν Λεσβόθεν ἦγε ,
urn:cts:greekLit:tlg0012.tlg001.allen:9.665#Φόρβαντος θυγάτηρ Διομήδη καλλιπάρῃος .
urn:cts:greekLit:tlg0012.tlg001.allen:9.666#Πάτροκλος δʼ ἑτέρωθεν ἐλέξατο · πὰρ δʼ ἄρα καὶ τῷ
urn:cts:greekLit:tlg0012.tlg001.allen:9.667#Ἶφις ἐΰζωνος , τήν οἱ πόρε δῖος Ἀχιλλεὺς
urn:cts:greekLit:tlg0012.tlg001.allen:9.668#Σκῦρον ἑλὼν αἰπεῖαν Ἐνυῆος πτολίεθρον .
urn:cts:greekLit:tlg0012.tlg001.allen:9.669#οἳ δʼ ὅτε δὴ κλισίῃσιν ἐν Ἀτρεΐδαο γένοντο .
urn:cts:greekLit:tlg0012.tlg001.allen:9.670#τοὺς μὲν ἄρα χρυσέοισι κυπέλλοις υἷες Ἀχαιῶν
urn:cts:greekLit:tlg0012.tlg001.allen:9.671#δειδέχατʼ ἄλλοθεν ἄλλος ἀνασταδόν , ἔκ τʼ ἐρέοντο ·
urn:cts:greekLit:tlg0012.tlg001.allen:9.672#πρῶτος δʼ ἐξερέεινεν ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:9.673#εἴπʼ ἄγε μʼ ὦ πολύαινʼ Ὀδυσεῦ μέγα κῦδος Ἀχαιῶν
urn:cts:greekLit:tlg0012.tlg001.allen:9.674#ἤ ῥʼ ἐθέλει νήεσσιν ἀλεξέμεναι δήϊον πῦρ ,
urn:cts:greekLit:tlg0012.tlg001.allen:9.675#ἦ ἀπέειπε , χόλος δʼ ἔτʼ ἔχει μεγαλήτορα θυμόν ;
urn:cts:greekLit:tlg0012.tlg001.allen:9.676#τὸν δʼ αὖτε προσέειπε πολύτλας δῖος Ὀδυσσεύς ·
urn:cts:greekLit:tlg0012.tlg001.allen:9.677#Ἀτρεΐδη κύδιστε ἄναξ ἀνδρῶν Ἀγάμεμνον
urn:cts:greekLit:tlg0012.tlg001.allen:9.678#κεῖνός γʼ οὐκ ἐθέλει σβέσσαι χόλον , ἀλλʼ ἔτι μᾶλλον
urn:cts:greekLit:tlg0012.tlg001.allen:9.679#πιμπλάνεται μένεος , σὲ δʼ ἀναίνεται ἠδὲ σὰ δῶρα .
urn:cts:greekLit:tlg0012.tlg001.allen:9.680#αὐτόν σε φράζεσθαι ἐν Ἀργείοισιν ἄνωγεν
urn:cts:greekLit:tlg0012.tlg001.allen:9.681#ὅππως κεν νῆάς τε σαῷς καὶ λαὸν Ἀχαιῶν ·
urn:cts:greekLit:tlg0012.tlg001.allen:9.682#αὐτὸς δʼ ἠπείλησεν ἅμʼ ἠοῖ φαινομένηφι
urn:cts:greekLit:tlg0012.tlg001.allen:9.683#νῆας ἐϋσσέλμους ἅλαδʼ ἑλκέμεν ἀμφιελίσσας .
urn:cts:greekLit:tlg0012.tlg001.allen:9.684#καὶ δʼ ἂν τοῖς ἄλλοισιν ἔφη παραμυθήσασθαι
urn:cts:greekLit:tlg0012.tlg001.allen:9.685#οἴκαδʼ ἀποπλείειν , ἐπεὶ οὐκέτι δήετε τέκμωρ
urn:cts:greekLit:tlg0012.tlg001.allen:9.686#Ἰλίου αἰπεινῆς · μάλα γάρ ἑθεν εὐρύοπα Ζεὺς
urn:cts:greekLit:tlg0012.tlg001.allen:9.687#χεῖρα ἑὴν ὑπερέσχε , τεθαρσήκασι δὲ λαοί .
urn:cts:greekLit:tlg0012.tlg001.allen:9.688#ὣς ἔφατʼ · εἰσὶ καὶ οἵδε τάδʼ εἰπέμεν , οἵ μοι ἕποντο ,
urn:cts:greekLit:tlg0012.tlg001.allen:9.689#Αἴας καὶ κήρυκε δύω πεπνυμένω ἄμφω .
urn:cts:greekLit:tlg0012.tlg001.allen:9.690#Φοῖνιξ δʼ αὖθʼ ὃ γέρων κατελέξατο , ὡς γὰρ ἀνώγει ,
urn:cts:greekLit:tlg0012.tlg001.allen:9.691#ὄφρά οἱ ἐν νήεσσι φίλην ἐς πατρίδʼ ἕπηται
urn:cts:greekLit:tlg0012.tlg001.allen:9.692#αὔριον , ἢν ἐθέλῃσιν · ἀνάγκῃ δʼ οὔ τί μιν ἄξει .
urn:cts:greekLit:tlg0012.tlg001.allen:9.693#ὣς ἔφαθʼ , οἳ δʼ ἄρα πάντες ἀκὴν ἐγένοντο σιωπῇ
urn:cts:greekLit:tlg0012.tlg001.allen:9.694#μῦθον ἀγασσάμενοι · μάλα γὰρ κρατερῶς ἀγόρευσε .
urn:cts:greekLit:tlg0012.tlg001.allen:9.695#δὴν δʼ ἄνεῳ ἦσαν τετιηότες υἷες Ἀχαιῶν ·
urn:cts:greekLit:tlg0012.tlg001.allen:9.696#ὀψὲ δὲ δὴ μετέειπε βοὴν ἀγαθὸς Διομήδης ·
urn:cts:greekLit:tlg0012.tlg001.allen:9.697#Ἀτρεΐδη κύδιστε ἄναξ ἀνδρῶν Ἀγάμεμνον
urn:cts:greekLit:tlg0012.tlg001.allen:9.698#μὴ ὄφελες λίσσεσθαι ἀμύμονα Πηλεΐωνα
urn:cts:greekLit:tlg0012.tlg001.allen:9.699#μυρία δῶρα διδούς · ὃ δʼ ἀγήνωρ ἐστὶ καὶ ἄλλως ·
urn:cts:greekLit:tlg0012.tlg001.allen:9.700#νῦν αὖ μιν πολὺ μᾶλλον ἀγηνορίῃσιν ἐνῆκας .
urn:cts:greekLit:tlg0012.tlg001.allen:9.701#ἀλλʼ ἤτοι κεῖνον μὲν ἐάσομεν ἤ κεν ἴῃσιν
urn:cts:greekLit:tlg0012.tlg001.allen:9.702#ἦ κε μένῃ · τότε δʼ αὖτε μαχήσεται ὁππότε κέν μιν
urn:cts:greekLit:tlg0012.tlg001.allen:9.703#θυμὸς ἐνὶ στήθεσσιν ἀνώγῃ καὶ θεὸς ὄρσῃ .
urn:cts:greekLit:tlg0012.tlg001.allen:9.704#ἀλλʼ ἄγεθʼ ὡς ἂν ἐγὼ εἴπω πειθώμεθα πάντες ·
urn:cts:greekLit:tlg0012.tlg001.allen:9.705#νῦν μὲν κοιμήσασθε τεταρπόμενοι φίλον ἦτορ
urn:cts:greekLit:tlg0012.tlg001.allen:9.706#σίτου καὶ οἴνοιο · τὸ γὰρ μένος ἐστὶ καὶ ἀλκή ·
urn:cts:greekLit:tlg0012.tlg001.allen:9.707#αὐτὰρ ἐπεί κε φανῇ καλὴ ῥοδοδάκτυλος Ἠώς ,
urn:cts:greekLit:tlg0012.tlg001.allen:9.708#καρπαλίμως πρὸ νεῶν ἐχέμεν λαόν τε καὶ ἵππους
urn:cts:greekLit:tlg0012.tlg001.allen:9.709#ὀτρύνων , καὶ δʼ αὐτὸς ἐνὶ πρώτοισι μάχεσθαι .
urn:cts:greekLit:tlg0012.tlg001.allen:9.710#ὣς ἔφαθʼ , οἳ δʼ ἄρα πάντες ἐπῄνησαν βασιλῆες
urn:cts:greekLit:tlg0012.tlg001.allen:9.711#μῦθον ἀγασσάμενοι Διομήδεος ἱπποδάμοιο .
urn:cts:greekLit:tlg0012.tlg001.allen:9.712#καὶ τότε δὴ σπείσαντες ἔβαν κλισίην δὲ ἕκαστος ,
urn:cts:greekLit:tlg0012.tlg001.allen:9.713#ἔνθα δὲ κοιμήσαντο καὶ ὕπνου δῶρον ἕλοντο .
urn:cts:greekLit:tlg0012.tlg001.allen:10.1#ἄλλοι μὲν παρὰ νηυσὶν ἀριστῆες Παναχαιῶν
urn:cts:greekLit:tlg0012.tlg001.allen:10.2#εὗδον παννύχιοι μαλακῷ δεδμημένοι ὕπνῳ ·
urn:cts:greekLit:tlg0012.tlg001.allen:10.3#ἀλλʼ οὐκ Ἀτρεΐδην Ἀγαμέμνονα ποιμένα λαῶν
urn:cts:greekLit:tlg0012.tlg001.allen:10.4#ὕπνος ἔχε γλυκερὸς πολλὰ φρεσὶν ὁρμαίνοντα .
urn:cts:greekLit:tlg0012.tlg001.allen:10.5#ὡς δʼ ὅτʼ ἂν ἀστράπτῃ πόσις Ἥρης ἠϋκόμοιο
urn:cts:greekLit:tlg0012.tlg001.allen:10.6#τεύχων ἢ πολὺν ὄμβρον ἀθέσφατον ἠὲ χάλαζαν
urn:cts:greekLit:tlg0012.tlg001.allen:10.7#ἢ νιφετόν , ὅτε πέρ τε χιὼν ἐπάλυνεν ἀρούρας ,
urn:cts:greekLit:tlg0012.tlg001.allen:10.8#ἠέ ποθι πτολέμοιο μέγα στόμα πευκεδανοῖο ,
urn:cts:greekLit:tlg0012.tlg001.allen:10.9#ὣς πυκίνʼ ἐν στήθεσσιν ἀνεστενάχιζʼ Ἀγαμέμνων
urn:cts:greekLit:tlg0012.tlg001.allen:10.10#νειόθεν ἐκ κραδίης , τρομέοντο δέ οἱ φρένες ἐντός .
urn:cts:greekLit:tlg0012.tlg001.allen:10.11#ἤτοι ὅτʼ ἐς πεδίον τὸ Τρωϊκὸν ἀθρήσειε ,
urn:cts:greekLit:tlg0012.tlg001.allen:10.12#θαύμαζεν πυρὰ πολλὰ τὰ καίετο Ἰλιόθι πρὸ
urn:cts:greekLit:tlg0012.tlg001.allen:10.13#αὐλῶν συρίγγων τʼ ἐνοπὴν ὅμαδόν τʼ ἀνθρώπων .
urn:cts:greekLit:tlg0012.tlg001.allen:10.14#αὐτὰρ ὅτʼ ἐς νῆάς τε ἴδοι καὶ λαὸν Ἀχαιῶν ,
urn:cts:greekLit:tlg0012.tlg001.allen:10.15#πολλὰς ἐκ κεφαλῆς προθελύμνους ἕλκετο χαίτας
urn:cts:greekLit:tlg0012.tlg001.allen:10.16#ὑψόθʼ ἐόντι Διί , μέγα δʼ ἔστενε κυδάλιμον κῆρ .
urn:cts:greekLit:tlg0012.tlg001.allen:10.17#ἥδε δέ οἱ κατὰ θυμὸν ἀρίστη φαίνετο βουλὴ
urn:cts:greekLit:tlg0012.tlg001.allen:10.18#Νέστορʼ ἔπι πρῶτον Νηλήϊον ἐλθέμεν ἀνδρῶν ,
urn:cts:greekLit:tlg0012.tlg001.allen:10.19#εἴ τινά οἱ σὺν μῆτιν ἀμύμονα τεκτήναιτο ,
urn:cts:greekLit:tlg0012.tlg001.allen:10.20#ἥ τις ἀλεξίκακος πᾶσιν Δαναοῖσι γένοιτο .
urn:cts:greekLit:tlg0012.tlg001.allen:10.21#ὀρθωθεὶς δʼ ἔνδυνε περὶ στήθεσσι χιτῶνα ,
urn:cts:greekLit:tlg0012.tlg001.allen:10.22#ποσσὶ δʼ ὑπὸ λιπαροῖσιν ἐδήσατο καλὰ πέδιλα ,
urn:cts:greekLit:tlg0012.tlg001.allen:10.23#ἀμφὶ δʼ ἔπειτα δαφοινὸν ἑέσσατο δέρμα λέοντος
urn:cts:greekLit:tlg0012.tlg001.allen:10.24#αἴθωνος μεγάλοιο ποδηνεκές , εἵλετο δʼ ἔγχος .
urn:cts:greekLit:tlg0012.tlg001.allen:10.25#ὣς δʼ αὔτως Μενέλαον ἔχε τρόμος · οὐδὲ γὰρ αὐτῷ
urn:cts:greekLit:tlg0012.tlg001.allen:10.26#ὕπνος ἐπὶ βλεφάροισιν ἐφίζανε · μή τι πάθοιεν
urn:cts:greekLit:tlg0012.tlg001.allen:10.27#Ἀργεῖοι , τοὶ δὴ ἕθεν εἵνεκα πουλὺν ἐφʼ ὑγρὴν
urn:cts:greekLit:tlg0012.tlg001.allen:10.28#ἤλυθον ἐς Τροίην πόλεμον θρασὺν ὁρμαίνοντες .
urn:cts:greekLit:tlg0012.tlg001.allen:10.29#παρδαλέῃ μὲν πρῶτα μετάφρενον εὐρὺ κάλυψε
urn:cts:greekLit:tlg0012.tlg001.allen:10.30#ποικίλῃ , αὐτὰρ ἐπὶ στεφάνην κεφαλῆφιν ἀείρας
urn:cts:greekLit:tlg0012.tlg001.allen:10.31#θήκατο χαλκείην , δόρυ δʼ εἵλετο χειρὶ παχείῃ .
urn:cts:greekLit:tlg0012.tlg001.allen:10.32#βῆ δʼ ἴμεν ἀνστήσων ὃν ἀδελφεόν , ὃς μέγα πάντων
urn:cts:greekLit:tlg0012.tlg001.allen:10.33#Ἀργείων ἤνασσε , θεὸς δʼ ὣς τίετο δήμῳ .
urn:cts:greekLit:tlg0012.tlg001.allen:10.34#τὸν δʼ εὗρʼ ἀμφʼ ὤμοισι τιθήμενον ἔντεα καλὰ
urn:cts:greekLit:tlg0012.tlg001.allen:10.35#νηῒ πάρα πρύμνῃ · τῷ δʼ ἀσπάσιος γένετʼ ἐλθών .
urn:cts:greekLit:tlg0012.tlg001.allen:10.36#τὸν πρότερος προσέειπε βοὴν ἀγαθὸς Μενέλαος ·
urn:cts:greekLit:tlg0012.tlg001.allen:10.37#τίφθʼ οὕτως ἠθεῖε κορύσσεαι ; ἦ τινʼ ἑταίρων
urn:cts:greekLit:tlg0012.tlg001.allen:10.38#ὀτρυνέεις Τρώεσσιν ἐπίσκοπον ; ἀλλὰ μάλʼ αἰνῶς
urn:cts:greekLit:tlg0012.tlg001.allen:10.39#δείδω μὴ οὔ τίς τοι ὑπόσχηται τόδε ἔργον
urn:cts:greekLit:tlg0012.tlg001.allen:10.40#ἄνδρας δυσμενέας σκοπιαζέμεν οἶος ἐπελθὼν
urn:cts:greekLit:tlg0012.tlg001.allen:10.41#νύκτα διʼ ἀμβροσίην · μάλα τις θρασυκάρδιος ἔσται .
urn:cts:greekLit:tlg0012.tlg001.allen:10.42#τὸν δʼ ἀπαμειβόμενος προσέφη κρείων Ἀγαμέμνων ·
urn:cts:greekLit:tlg0012.tlg001.allen:10.43#χρεὼ βουλῆς ἐμὲ καὶ σὲ διοτρεφὲς ὦ Μενέλαε
urn:cts:greekLit:tlg0012.tlg001.allen:10.44#κερδαλέης , ἥ τίς κεν ἐρύσσεται ἠδὲ σαώσει
urn:cts:greekLit:tlg0012.tlg001.allen:10.45#Ἀργείους καὶ νῆας , ἐπεὶ Διὸς ἐτράπετο φρήν .
urn:cts:greekLit:tlg0012.tlg001.allen:10.46#Ἑκτορέοις ἄρα μᾶλλον ἐπὶ φρένα θῆχʼ ἱεροῖσιν ·
urn:cts:greekLit:tlg0012.tlg001.allen:10.47#οὐ γάρ πω ἰδόμην , οὐδʼ ἔκλυον αὐδήσαντος
urn:cts:greekLit:tlg0012.tlg001.allen:10.48#ἄνδρʼ ἕνα τοσσάδε μέρμερʼ ἐπʼ ἤματι μητίσασθαι ,
urn:cts:greekLit:tlg0012.tlg001.allen:10.49#ὅσσʼ Ἕκτωρ ἔρρεξε Διῒ φίλος υἷας Ἀχαιῶν
urn:cts:greekLit:tlg0012.tlg001.allen:10.50#αὔτως , οὔτε θεᾶς υἱὸς φίλος οὔτε θεοῖο .
urn:cts:greekLit:tlg0012.tlg001.allen:10.51#ἔργα δʼ ἔρεξʼ ὅσα φημὶ μελησέμεν Ἀργείοισι
urn:cts:greekLit:tlg0012.tlg001.allen:10.52#δηθά τε καὶ δολιχόν · τόσα γὰρ κακὰ μήσατʼ Ἀχαιούς .
urn:cts:greekLit:tlg0012.tlg001.allen:10.53#ἀλλʼ ἴθι νῦν Αἴαντα καὶ Ἰδομενῆα κάλεσσον
urn:cts:greekLit:tlg0012.tlg001.allen:10.54#ῥίμφα θέων παρὰ νῆας · ἐγὼ δʼ ἐπὶ Νέστορα δῖον
urn:cts:greekLit:tlg0012.tlg001.allen:10.55#εἶμι , καὶ ὀτρυνέω ἀνστήμεναι , αἴ κʼ ἐθέλῃσιν
urn:cts:greekLit:tlg0012.tlg001.allen:10.56#ἐλθεῖν ἐς φυλάκων ἱερὸν τέλος ἠδʼ ἐπιτεῖλαι .
urn:cts:greekLit:tlg0012.tlg001.allen:10.57#κείνῳ γάρ κε μάλιστα πιθοίατο · τοῖο γὰρ υἱὸς
urn:cts:greekLit:tlg0012.tlg001.allen:10.58#σημαίνει φυλάκεσσι καὶ Ἰδομενῆος ὀπάων
urn:cts:greekLit:tlg0012.tlg001.allen:10.59#Μηριόνης · τοῖσιν γὰρ ἐπετράπομέν γε μάλιστα .
urn:cts:greekLit:tlg0012.tlg001.allen:10.60#τὸν δʼ ἠμείβετʼ ἔπειτα βοὴν ἀγαθὸς Μενέλαος ·
urn:cts:greekLit:tlg0012.tlg001.allen:10.61#πῶς γάρ μοι μύθῳ ἐπιτέλλεαι ἠδὲ κελεύεις ;
urn:cts:greekLit:tlg0012.tlg001.allen:10.62#αὖθι μένω μετὰ τοῖσι δεδεγμένος εἰς ὅ κεν ἔλθῃς ,
urn:cts:greekLit:tlg0012.tlg001.allen:10.63#ἦε θέω μετὰ σʼ αὖτις , ἐπὴν εὖ τοῖς ἐπιτείλω ;
urn:cts:greekLit:tlg0012.tlg001.allen:10.64#τὸν δʼ αὖτε προσέειπεν ἄναξ ἀνδρῶν Ἀγαμέμνων ,
urn:cts:greekLit:tlg0012.tlg001.allen:10.65#αὖθι μένειν , μή πως ἀβροτάξομεν ἀλλήλοιιν
urn:cts:greekLit:tlg0012.tlg001.allen:10.66#ἐρχομένω · πολλαὶ γὰρ ἀνὰ στρατόν εἰσι κέλευθοι .
urn:cts:greekLit:tlg0012.tlg001.allen:10.67#φθέγγεο δʼ ᾗ κεν ἴῃσθα καὶ ἐγρήγορθαι ἄνωχθι
urn:cts:greekLit:tlg0012.tlg001.allen:10.68#πατρόθεν ἐκ γενεῆς ὀνομάζων ἄνδρα ἕκαστον
urn:cts:greekLit:tlg0012.tlg001.allen:10.69#πάντας κυδαίνων · μηδὲ μεγαλίζεο θυμῷ ,
urn:cts:greekLit:tlg0012.tlg001.allen:10.70#ἀλλὰ καὶ αὐτοί περ πονεώμεθα · ὧδέ που ἄμμι
urn:cts:greekLit:tlg0012.tlg001.allen:10.71#Ζεὺς ἐπὶ γιγνομένοισιν ἵει κακότητα βαρεῖαν .
urn:cts:greekLit:tlg0012.tlg001.allen:10.72#ὣς εἰπὼν ἀπέπεμπεν ἀδελφεὸν εὖ ἐπιτείλας ·
urn:cts:greekLit:tlg0012.tlg001.allen:10.73#αὐτὰρ ὃ βῆ ῥʼ ἰέναι μετὰ Νέστορα ποιμένα λαῶν ·
urn:cts:greekLit:tlg0012.tlg001.allen:10.74#τὸν δʼ εὗρεν παρά τε κλισίῃ καὶ νηῒ μελαίνῃ
urn:cts:greekLit:tlg0012.tlg001.allen:10.75#εὐνῇ ἔνι μαλακῇ · παρὰ δʼ ἔντεα ποικίλʼ ἔκειτο
urn:cts:greekLit:tlg0012.tlg001.allen:10.76#ἀσπὶς καὶ δύο δοῦρε φαεινή τε τρυφάλεια .
urn:cts:greekLit:tlg0012.tlg001.allen:10.77#πὰρ δὲ ζωστὴρ κεῖτο παναίολος , ᾧ ῥʼ ὁ γεραιὸς
urn:cts:greekLit:tlg0012.tlg001.allen:10.78#ζώννυθʼ ὅτʼ ἐς πόλεμον φθισήνορα θωρήσσοιτο
urn:cts:greekLit:tlg0012.tlg001.allen:10.79#λαὸν ἄγων , ἐπεὶ οὐ μὲν ἐπέτρεπε γήραϊ λυγρῷ .
urn:cts:greekLit:tlg0012.tlg001.allen:10.80#ὀρθωθεὶς δʼ ἄρʼ ἐπʼ ἀγκῶνος κεφαλὴν ἐπαείρας
urn:cts:greekLit:tlg0012.tlg001.allen:10.81#Ἀτρεΐδην προσέειπε καὶ ἐξερεείνετο μύθῳ ·
urn:cts:greekLit:tlg0012.tlg001.allen:10.82#τίς δʼ οὗτος κατὰ νῆας ἀνὰ στρατὸν ἔρχεαι οἶος
urn:cts:greekLit:tlg0012.tlg001.allen:10.83#νύκτα διʼ ὀρφναίην , ὅτε θʼ εὕδουσι βροτοὶ ἄλλοι ,
urn:cts:greekLit:tlg0012.tlg001.allen:10.84#ἠέ τινʼ οὐρήων διζήμενος , ἤ τινʼ ἑταίρων ;
urn:cts:greekLit:tlg0012.tlg001.allen:10.85#φθέγγεο , μηδʼ ἀκέων ἐπʼ ἔμʼ ἔρχεο · τίπτε δέ σε χρεώ ;
urn:cts:greekLit:tlg0012.tlg001.allen:10.86#τὸν δʼ ἠμείβετʼ ἔπειτα ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:10.87#ὦ Νέστορ Νηληϊάδη μέγα κῦδος Ἀχαιῶν
urn:cts:greekLit:tlg0012.tlg001.allen:10.88#γνώσεαι Ἀτρεΐδην Ἀγαμέμνονα , τὸν περὶ πάντων
urn:cts:greekLit:tlg0012.tlg001.allen:10.89#Ζεὺς ἐνέηκε πόνοισι διαμπερὲς εἰς ὅ κʼ ἀϋτμὴ
urn:cts:greekLit:tlg0012.tlg001.allen:10.90#ἐν στήθεσσι μένῃ καί μοι φίλα γούνατʼ ὀρώρῃ .
urn:cts:greekLit:tlg0012.tlg001.allen:10.91#πλάζομαι ὧδʼ ἐπεὶ οὔ μοι ἐπʼ ὄμμασι νήδυμος ὕπνος
urn:cts:greekLit:tlg0012.tlg001.allen:10.92#ἱζάνει , ἀλλὰ μέλει πόλεμος καὶ κήδεʼ Ἀχαιῶν .
urn:cts:greekLit:tlg0012.tlg001.allen:10.93#αἰνῶς γὰρ Δαναῶν περιδείδια , οὐδέ μοι ἦτορ
urn:cts:greekLit:tlg0012.tlg001.allen:10.94#ἔμπεδον , ἀλλʼ ἀλαλύκτημαι , κραδίη δέ μοι ἔξω
urn:cts:greekLit:tlg0012.tlg001.allen:10.95#στηθέων ἐκθρῴσκει , τρομέει δʼ ὑπὸ φαίδιμα γυῖα .
urn:cts:greekLit:tlg0012.tlg001.allen:10.96#ἀλλʼ εἴ τι δραίνεις , ἐπεὶ οὐδὲ σέ γʼ ὕπνος ἱκάνει ,
urn:cts:greekLit:tlg0012.tlg001.allen:10.97#δεῦρʼ ἐς τοὺς φύλακας καταβήομεν , ὄφρα ἴδωμεν
urn:cts:greekLit:tlg0012.tlg001.allen:10.98#μὴ τοὶ μὲν καμάτῳ ἀδηκότες ἠδὲ καὶ ὕπνῳ
urn:cts:greekLit:tlg0012.tlg001.allen:10.99#κοιμήσωνται , ἀτὰρ φυλακῆς ἐπὶ πάγχυ λάθωνται .
urn:cts:greekLit:tlg0012.tlg001.allen:10.100#δυσμενέες δʼ ἄνδρες σχεδὸν εἵαται · οὐδέ τι ἴδμεν
urn:cts:greekLit:tlg0012.tlg001.allen:10.101#μή πως καὶ διὰ νύκτα μενοινήσωσι μάχεσθαι .
urn:cts:greekLit:tlg0012.tlg001.allen:10.102#τὸν δʼ ἠμείβετʼ ἔπειτα Γερήνιος ἱππότα Νέστωρ ·
urn:cts:greekLit:tlg0012.tlg001.allen:10.103#Ἀτρεΐδη κύδιστε ἄναξ ἀνδρῶν Ἀγάμεμνον
urn:cts:greekLit:tlg0012.tlg001.allen:10.104#οὔ θην Ἕκτορι πάντα νοήματα μητίετα Ζεὺς
urn:cts:greekLit:tlg0012.tlg001.allen:10.105#ἐκτελέει , ὅσα πού νυν ἐέλπεται · ἀλλά μιν οἴω
urn:cts:greekLit:tlg0012.tlg001.allen:10.106#κήδεσι μοχθήσειν καὶ πλείοσιν , εἴ κεν Ἀχιλλεὺς
urn:cts:greekLit:tlg0012.tlg001.allen:10.107#ἐκ χόλου ἀργαλέοιο μεταστρέψῃ φίλον ἦτορ .
urn:cts:greekLit:tlg0012.tlg001.allen:10.108#σοὶ δὲ μάλʼ ἕψομʼ ἐγώ · ποτὶ δʼ αὖ καὶ ἐγείρομεν ἄλλους
urn:cts:greekLit:tlg0012.tlg001.allen:10.109#ἠμὲν Τυδεΐδην δουρὶ κλυτὸν ἠδʼ Ὀδυσῆα
urn:cts:greekLit:tlg0012.tlg001.allen:10.110#ἠδʼ Αἴαντα ταχὺν καὶ Φυλέος ἄλκιμον υἱόν .
urn:cts:greekLit:tlg0012.tlg001.allen:10.111#ἀλλʼ εἴ τις καὶ τούσδε μετοιχόμενος καλέσειεν
urn:cts:greekLit:tlg0012.tlg001.allen:10.112#ἀντίθεόν τʼ Αἴαντα καὶ Ἰδομενῆα ἄνακτα ·
urn:cts:greekLit:tlg0012.tlg001.allen:10.113#τῶν γὰρ νῆες ἔασιν ἑκαστάτω , οὐδὲ μάλʼ ἐγγύς .
urn:cts:greekLit:tlg0012.tlg001.allen:10.114#ἀλλὰ φίλον περ ἐόντα καὶ αἰδοῖον Μενέλαον
urn:cts:greekLit:tlg0012.tlg001.allen:10.115#νεικέσω , εἴ πέρ μοι νεμεσήσεαι , οὐδʼ ἐπικεύσω
urn:cts:greekLit:tlg0012.tlg001.allen:10.116#ὡς εὕδει , σοὶ δʼ οἴῳ ἐπέτρεψεν πονέεσθαι .
urn:cts:greekLit:tlg0012.tlg001.allen:10.117#νῦν ὄφελεν κατὰ πάντας ἀριστῆας πονέεσθαι
urn:cts:greekLit:tlg0012.tlg001.allen:10.118#λισσόμενος · χρειὼ γὰρ ἱκάνεται οὐκέτʼ ἀνεκτός .
urn:cts:greekLit:tlg0012.tlg001.allen:10.119#τὸν δʼ αὖτε προσέειπεν ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:10.120#ὦ γέρον ἄλλοτε μέν σε καὶ αἰτιάασθαι ἄνωγα ·
urn:cts:greekLit:tlg0012.tlg001.allen:10.121#πολλάκι γὰρ μεθιεῖ τε καὶ οὐκ ἐθέλει πονέεσθαι
urn:cts:greekLit:tlg0012.tlg001.allen:10.122#οὔτʼ ὄκνῳ εἴκων οὔτʼ ἀφραδίῃσι νόοιο ,
urn:cts:greekLit:tlg0012.tlg001.allen:10.123#ἀλλʼ ἐμέ τʼ εἰσορόων καὶ ἐμὴν ποτιδέγμενος ὁρμήν .
urn:cts:greekLit:tlg0012.tlg001.allen:10.124#νῦν δʼ ἐμέο πρότερος μάλʼ ἐπέγρετο καί μοι ἐπέστη ·
urn:cts:greekLit:tlg0012.tlg001.allen:10.125#τὸν μὲν ἐγὼ προέηκα καλήμεναι οὓς σὺ μεταλλᾷς .
urn:cts:greekLit:tlg0012.tlg001.allen:10.126#ἀλλʼ ἴομεν · κείνους δὲ κιχησόμεθα πρὸ πυλάων
urn:cts:greekLit:tlg0012.tlg001.allen:10.127#ἐν φυλάκεσσʼ , ἵνα γάρ σφιν ἐπέφραδον ἠγερέθεσθαι .
urn:cts:greekLit:tlg0012.tlg001.allen:10.128#τὸν δʼ ἠμείβετʼ ἔπειτα Γερήνιος ἱππότα Νέστωρ ·
urn:cts:greekLit:tlg0012.tlg001.allen:10.129#οὕτως οὔ τίς οἱ νεμεσήσεται οὐδʼ ἀπιθήσει
urn:cts:greekLit:tlg0012.tlg001.allen:10.130#Ἀργείων , ὅτε κέν τινʼ ἐποτρύνῃ καὶ ἀνώγῃ .
urn:cts:greekLit:tlg0012.tlg001.allen:10.131#ὣς εἰπὼν ἔνδυνε περὶ στήθεσσι χιτῶνα ,
urn:cts:greekLit:tlg0012.tlg001.allen:10.132#ποσσὶ δʼ ὑπὸ λιπαροῖσιν ἐδήσατο καλὰ πέδιλα ,
urn:cts:greekLit:tlg0012.tlg001.allen:10.133#ἀμφὶ δʼ ἄρα χλαῖναν περονήσατο φοινικόεσσαν
urn:cts:greekLit:tlg0012.tlg001.allen:10.134#διπλῆν ἐκταδίην , οὔλη δʼ ἐπενήνοθε λάχνη .
urn:cts:greekLit:tlg0012.tlg001.allen:10.135#εἵλετο δʼ ἄλκιμον ἔγχος ἀκαχμένον ὀξέϊ χαλκῷ ,
urn:cts:greekLit:tlg0012.tlg001.allen:10.136#βῆ δʼ ἰέναι κατὰ νῆας Ἀχαιῶν χαλκοχιτώνων .
urn:cts:greekLit:tlg0012.tlg001.allen:10.137#πρῶτον ἔπειτʼ Ὀδυσῆα Διὶ μῆτιν ἀτάλαντον
urn:cts:greekLit:tlg0012.tlg001.allen:10.138#ἐξ ὕπνου ἀνέγειρε Γερήνιος ἱππότα Νέστωρ
urn:cts:greekLit:tlg0012.tlg001.allen:10.139#φθεγξάμενος · τὸν δʼ αἶψα περὶ φρένας ἤλυθʼ ἰωή ,
urn:cts:greekLit:tlg0012.tlg001.allen:10.140#ἐκ δʼ ἦλθε κλισίης καί σφεας πρὸς μῦθον ἔειπε ·
urn:cts:greekLit:tlg0012.tlg001.allen:10.141#τίφθʼ οὕτω κατὰ νῆας ἀνὰ στρατὸν οἶοι ἀλᾶσθε
urn:cts:greekLit:tlg0012.tlg001.allen:10.142#νύκτα διʼ ἀμβροσίην , ὅ τι δὴ χρειὼ τόσον ἵκει ;
urn:cts:greekLit:tlg0012.tlg001.allen:10.143#τὸν δʼ ἠμείβετʼ ἔπειτα Γερήνιος ἱππότα Νέστωρ ·
urn:cts:greekLit:tlg0012.tlg001.allen:10.144#διογενὲς Λαερτιάδη πολυμήχανʼ Ὀδυσσεῦ
urn:cts:greekLit:tlg0012.tlg001.allen:10.145#μὴ νεμέσα · τοῖον γὰρ ἄχος βεβίηκεν Ἀχαιούς .
urn:cts:greekLit:tlg0012.tlg001.allen:10.146#ἀλλʼ ἕπεʼ , ὄφρα καὶ ἄλλον ἐγείρομεν ὅν τʼ ἐπέοικε
urn:cts:greekLit:tlg0012.tlg001.allen:10.147#βουλὰς βουλεύειν , ἢ φευγέμεν ἠὲ μάχεσθαι .
urn:cts:greekLit:tlg0012.tlg001.allen:10.148#ὣς φάθʼ , ὃ δὲ κλισίην δὲ κιὼν πολύμητις Ὀδυσσεὺς
urn:cts:greekLit:tlg0012.tlg001.allen:10.149#ποικίλον ἀμφʼ ὤμοισι σάκος θέτο , βῆ δὲ μετʼ αὐτούς .
urn:cts:greekLit:tlg0012.tlg001.allen:10.150#βὰν δʼ ἐπὶ Τυδεΐδην Διομήδεα · τὸν δὲ κίχανον
urn:cts:greekLit:tlg0012.tlg001.allen:10.151#ἐκτὸς ἀπὸ κλισίης σὺν τεύχεσιν · ἀμφὶ δʼ ἑταῖροι
urn:cts:greekLit:tlg0012.tlg001.allen:10.152#εὗδον , ὑπὸ κρασὶν δʼ ἔχον ἀσπίδας · ἔγχεα δέ σφιν
urn:cts:greekLit:tlg0012.tlg001.allen:10.153#ὄρθʼ ἐπὶ σαυρωτῆρος ἐλήλατο , τῆλε δὲ χαλκὸς
urn:cts:greekLit:tlg0012.tlg001.allen:10.154#λάμφʼ ὥς τε στεροπὴ πατρὸς Διός · αὐτὰρ ὅ γʼ ἥρως
urn:cts:greekLit:tlg0012.tlg001.allen:10.155#εὗδʼ , ὑπὸ δʼ ἔστρωτο ῥινὸν βοὸς ἀγραύλοιο ,
urn:cts:greekLit:tlg0012.tlg001.allen:10.156#αὐτὰρ ὑπὸ κράτεσφι τάπης τετάνυστο φαεινός .
urn:cts:greekLit:tlg0012.tlg001.allen:10.157#τὸν παρστὰς ἀνέγειρε Γερήνιος ἱππότα Νέστωρ ,
urn:cts:greekLit:tlg0012.tlg001.allen:10.158#λὰξ ποδὶ κινήσας , ὄτρυνέ τε νείκεσέ τʼ ἄντην ·
urn:cts:greekLit:tlg0012.tlg001.allen:10.159#ἔγρεο Τυδέος υἱέ · τί πάννυχον ὕπνον ἀωτεῖς ;
urn:cts:greekLit:tlg0012.tlg001.allen:10.160#οὐκ ἀΐεις ὡς Τρῶες ἐπὶ θρωσμῷ πεδίοιο
urn:cts:greekLit:tlg0012.tlg001.allen:10.161#εἵαται ἄγχι νεῶν , ὀλίγος δʼ ἔτι χῶρος ἐρύκει ;
urn:cts:greekLit:tlg0012.tlg001.allen:10.162#ὣς φάθʼ , ὃ δʼ ἐξ ὕπνοιο μάλα κραιπνῶς ἀνόρουσε ,
urn:cts:greekLit:tlg0012.tlg001.allen:10.163#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:10.164#σχέτλιός ἐσσι γεραιέ · σὺ μὲν πόνου οὔ ποτε λήγεις .
urn:cts:greekLit:tlg0012.tlg001.allen:10.165#οὔ νυ καὶ ἄλλοι ἔασι νεώτεροι υἷες Ἀχαιῶν
urn:cts:greekLit:tlg0012.tlg001.allen:10.166#οἵ κεν ἔπειτα ἕκαστον ἐγείρειαν βασιλήων
urn:cts:greekLit:tlg0012.tlg001.allen:10.167#πάντῃ ἐποιχόμενοι ; σὺ δʼ ἀμήχανός ἐσσι γεραιέ .
urn:cts:greekLit:tlg0012.tlg001.allen:10.168#τὸν δʼ αὖτε προσέειπε Γερήνιος ἱππότα Νέστωρ ·
urn:cts:greekLit:tlg0012.tlg001.allen:10.169#ναὶ δὴ ταῦτά γε πάντα φίλος κατὰ μοῖραν ἔειπες .
urn:cts:greekLit:tlg0012.tlg001.allen:10.170#εἰσὶν μέν μοι παῖδες ἀμύμονες , εἰσὶ δὲ λαοὶ
urn:cts:greekLit:tlg0012.tlg001.allen:10.171#καὶ πολέες , τῶν κέν τις ἐποιχόμενος καλέσειεν ·
urn:cts:greekLit:tlg0012.tlg001.allen:10.172#ἀλλὰ μάλα μεγάλη χρειὼ βεβίηκεν Ἀχαιούς .
urn:cts:greekLit:tlg0012.tlg001.allen:10.173#νῦν γὰρ δὴ πάντεσσιν ἐπὶ ξυροῦ ἵσταται ἀκμῆς
urn:cts:greekLit:tlg0012.tlg001.allen:10.174#ἢ μάλα λυγρὸς ὄλεθρος Ἀχαιοῖς ἠὲ βιῶναι .
urn:cts:greekLit:tlg0012.tlg001.allen:10.175#ἀλλʼ ἴθι νῦν Αἴαντα ταχὺν καὶ Φυλέος υἱὸν
urn:cts:greekLit:tlg0012.tlg001.allen:10.176#ἄνστησον · σὺ γάρ ἐσσι νεώτερος · εἴ μʼ ἐλεαίρεις .
urn:cts:greekLit:tlg0012.tlg001.allen:10.177#ὣς φάθʼ , ὃ δʼ ἀμφʼ ὤμοισιν ἑέσσατο δέρμα λέοντος
urn:cts:greekLit:tlg0012.tlg001.allen:10.178#αἴθωνος μεγάλοιο ποδηνεκές , εἵλετο δʼ ἔγχος .
urn:cts:greekLit:tlg0012.tlg001.allen:10.179#βῆ δʼ ἰέναι , τοὺς δʼ ἔνθεν ἀναστήσας ἄγεν ἥρως .
urn:cts:greekLit:tlg0012.tlg001.allen:10.180#οἳ δʼ ὅτε δὴ φυλάκεσσιν ἐν ἀγρομένοισιν ἔμιχθεν ,
urn:cts:greekLit:tlg0012.tlg001.allen:10.181#οὐδὲ μὲν εὕδοντας φυλάκων ἡγήτορας εὗρον ,
urn:cts:greekLit:tlg0012.tlg001.allen:10.182#ἀλλʼ ἐγρηγορτὶ σὺν τεύχεσιν εἵατο πάντες .
urn:cts:greekLit:tlg0012.tlg001.allen:10.183#ὡς δὲ κύνες περὶ μῆλα δυσωρήσωνται ἐν αὐλῇ
urn:cts:greekLit:tlg0012.tlg001.allen:10.184#θηρὸς ἀκούσαντες κρατερόφρονος , ὅς τε καθʼ ὕλην
urn:cts:greekLit:tlg0012.tlg001.allen:10.185#ἔρχηται διʼ ὄρεσφι · πολὺς δʼ ὀρυμαγδὸς ἐπʼ αὐτῷ
urn:cts:greekLit:tlg0012.tlg001.allen:10.186#ἀνδρῶν ἠδὲ κυνῶν , ἀπό τέ σφισιν ὕπνος ὄλωλεν ·
urn:cts:greekLit:tlg0012.tlg001.allen:10.187#ὣς τῶν νήδυμος ὕπνος ἀπὸ βλεφάροιιν ὀλώλει
urn:cts:greekLit:tlg0012.tlg001.allen:10.188#νύκτα φυλασσομένοισι κακήν · πεδίον δὲ γὰρ αἰεὶ
urn:cts:greekLit:tlg0012.tlg001.allen:10.189#τετράφαθʼ , ὁππότʼ ἐπὶ Τρώων ἀΐοιεν ἰόντων .
urn:cts:greekLit:tlg0012.tlg001.allen:10.190#τοὺς δʼ ὃ γέρων γήθησεν ἰδὼν θάρσυνέ τε μύθῳ
urn:cts:greekLit:tlg0012.tlg001.allen:10.191#καί σφεας φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:10.192#οὕτω νῦν φίλα τέκνα φυλάσσετε · μηδέ τινʼ ὕπνος
urn:cts:greekLit:tlg0012.tlg001.allen:10.193#αἱρείτω , μὴ χάρμα γενώμεθα δυσμενέεσσιν .
urn:cts:greekLit:tlg0012.tlg001.allen:10.194#ὣς εἰπὼν τάφροιο διέσσυτο · τοὶ δʼ ἅμʼ ἕποντο
urn:cts:greekLit:tlg0012.tlg001.allen:10.195#Ἀργείων βασιλῆες ὅσοι κεκλήατο βουλήν .
urn:cts:greekLit:tlg0012.tlg001.allen:10.196#τοῖς δʼ ἅμα Μηριόνης καὶ Νέστορος ἀγλαὸς υἱὸς
urn:cts:greekLit:tlg0012.tlg001.allen:10.197#ἤϊσαν · αὐτοὶ γὰρ κάλεον συμμητιάασθαι .
urn:cts:greekLit:tlg0012.tlg001.allen:10.198#τάφρον δʼ ἐκδιαβάντες ὀρυκτὴν ἑδριόωντο
urn:cts:greekLit:tlg0012.tlg001.allen:10.199#ἐν καθαρῷ , ὅθι δὴ νεκύων διεφαίνετο χῶρος
urn:cts:greekLit:tlg0012.tlg001.allen:10.200#πιπτόντων · ὅθεν αὖτις ἀπετράπετʼ ὄβριμος Ἕκτωρ
urn:cts:greekLit:tlg0012.tlg001.allen:10.201#ὀλλὺς Ἀργείους , ὅτε δὴ περὶ νὺξ ἐκάλυψεν .
urn:cts:greekLit:tlg0012.tlg001.allen:10.202#ἔνθα καθεζόμενοι ἔπεʼ ἀλλήλοισι πίφαυσκον ·
urn:cts:greekLit:tlg0012.tlg001.allen:10.203#τοῖσι δὲ μύθων ἦρχε Γερήνιος ἱππότα Νέστωρ ·
urn:cts:greekLit:tlg0012.tlg001.allen:10.204#ὦ φίλοι οὐκ ἂν δή τις ἀνὴρ πεπίθοιθʼ ἑῷ αὐτοῦ
urn:cts:greekLit:tlg0012.tlg001.allen:10.205#θυμῷ τολμήεντι μετὰ Τρῶας μεγαθύμους
urn:cts:greekLit:tlg0012.tlg001.allen:10.206#ἐλθεῖν , εἴ τινά που δηΐων ἕλοι ἐσχατόωντα ,
urn:cts:greekLit:tlg0012.tlg001.allen:10.207#ἤ τινά που καὶ φῆμιν ἐνὶ Τρώεσσι πύθοιτο ,
urn:cts:greekLit:tlg0012.tlg001.allen:10.208#ἅσσά τε μητιόωσι μετὰ σφίσιν , ἢ μεμάασιν
urn:cts:greekLit:tlg0012.tlg001.allen:10.209#αὖθι μένειν παρὰ νηυσὶν ἀπόπροθεν , ἦε πόλιν δὲ
urn:cts:greekLit:tlg0012.tlg001.allen:10.210#ἂψ ἀναχωρήσουσιν , ἐπεὶ δαμάσαντό γʼ Ἀχαιούς .
urn:cts:greekLit:tlg0012.tlg001.allen:10.211#ταῦτά κε πάντα πύθοιτο , καὶ ἂψ εἰς ἡμέας ἔλθοι
urn:cts:greekLit:tlg0012.tlg001.allen:10.212#ἀσκηθής · μέγα κέν οἱ ὑπουράνιον κλέος εἴη
urn:cts:greekLit:tlg0012.tlg001.allen:10.213#πάντας ἐπʼ ἀνθρώπους , καί οἱ δόσις ἔσσεται ἐσθλή ·
urn:cts:greekLit:tlg0012.tlg001.allen:10.214#ὅσσοι γὰρ νήεσσιν ἐπικρατέουσιν ἄριστοι
urn:cts:greekLit:tlg0012.tlg001.allen:10.215#τῶν πάντων οἱ ἕκαστος ὄϊν δώσουσι μέλαιναν
urn:cts:greekLit:tlg0012.tlg001.allen:10.216#θῆλυν ὑπόρρηνον · τῇ μὲν κτέρας οὐδὲν ὁμοῖον ,
urn:cts:greekLit:tlg0012.tlg001.allen:10.217#αἰεὶ δʼ ἐν δαίτῃσι καὶ εἰλαπίνῃσι παρέσται .
urn:cts:greekLit:tlg0012.tlg001.allen:10.218#ὣς ἔφαθʼ , οἳ δʼ ἄρα πάντες ἀκὴν ἐγένοντο σιωπῇ .
urn:cts:greekLit:tlg0012.tlg001.allen:10.219#τοῖσι δὲ καὶ μετέειπε βοὴν ἀγαθὸς Διομήδης ·
urn:cts:greekLit:tlg0012.tlg001.allen:10.220#Νέστορ ἔμʼ ὀτρύνει κραδίη καὶ θυμὸς ἀγήνωρ
urn:cts:greekLit:tlg0012.tlg001.allen:10.221#ἀνδρῶν δυσμενέων δῦναι στρατὸν ἐγγὺς ἐόντων
urn:cts:greekLit:tlg0012.tlg001.allen:10.222#Τρώων · ἀλλʼ εἴ τίς μοι ἀνὴρ ἅμʼ ἕποιτο καὶ ἄλλος
urn:cts:greekLit:tlg0012.tlg001.allen:10.223#μᾶλλον θαλπωρὴ καὶ θαρσαλεώτερον ἔσται .
urn:cts:greekLit:tlg0012.tlg001.allen:10.224#σύν τε δύʼ ἐρχομένω καί τε πρὸ ὃ τοῦ ἐνόησεν
urn:cts:greekLit:tlg0012.tlg001.allen:10.225#ὅππως κέρδος ἔῃ · μοῦνος δʼ εἴ πέρ τε νοήσῃ
urn:cts:greekLit:tlg0012.tlg001.allen:10.226#ἀλλά τέ οἱ βράσσων τε νόος , λεπτὴ δέ τε μῆτις .
urn:cts:greekLit:tlg0012.tlg001.allen:10.227#ὣς ἔφαθʼ , οἳ δʼ ἔθελον Διομήδεϊ πολλοὶ ἕπεσθαι .
urn:cts:greekLit:tlg0012.tlg001.allen:10.228#ἠθελέτην Αἴαντε δύω θεράποντες Ἄρηος ,
urn:cts:greekLit:tlg0012.tlg001.allen:10.229#ἤθελε Μηριόνης , μάλα δʼ ἤθελε Νέστορος υἱός ,
urn:cts:greekLit:tlg0012.tlg001.allen:10.230#ἤθελε δʼ Ἀτρεΐδης δουρικλειτὸς Μενέλαος ,
urn:cts:greekLit:tlg0012.tlg001.allen:10.231#ἤθελε δʼ ὁ τλήμων Ὀδυσεὺς καταδῦναι ὅμιλον
urn:cts:greekLit:tlg0012.tlg001.allen:10.232#Τρώων · αἰεὶ γάρ οἱ ἐνὶ φρεσὶ θυμὸς ἐτόλμα .
urn:cts:greekLit:tlg0012.tlg001.allen:10.233#τοῖσι δὲ καὶ μετέειπεν ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:10.234#Τυδεΐδη Διόμηδες ἐμῷ κεχαρισμένε θυμῷ
urn:cts:greekLit:tlg0012.tlg001.allen:10.235#τὸν μὲν δὴ ἕταρόν γʼ αἱρήσεαι ὅν κʼ ἐθέλῃσθα ,
urn:cts:greekLit:tlg0012.tlg001.allen:10.236#φαινομένων τὸν ἄριστον , ἐπεὶ μεμάασί γε πολλοί .
urn:cts:greekLit:tlg0012.tlg001.allen:10.237#μηδὲ σύ γʼ αἰδόμενος σῇσι φρεσὶ τὸν μὲν ἀρείω
urn:cts:greekLit:tlg0012.tlg001.allen:10.238#καλλείπειν , σὺ δὲ χείρονʼ ὀπάσσεαι αἰδοῖ εἴκων
urn:cts:greekLit:tlg0012.tlg001.allen:10.239#ἐς γενεὴν ὁρόων , μηδʼ εἰ βασιλεύτερός ἐστιν .
urn:cts:greekLit:tlg0012.tlg001.allen:10.240#ὣς ἔφατʼ , ἔδεισεν δὲ περὶ ξανθῷ Μενελάῳ .
urn:cts:greekLit:tlg0012.tlg001.allen:10.241#τοῖς δʼ αὖτις μετέειπε βοὴν ἀγαθὸς Διομήδης ·
urn:cts:greekLit:tlg0012.tlg001.allen:10.242#εἰ μὲν δὴ ἕταρόν γε κελεύετέ μʼ αὐτὸν ἑλέσθαι ,
urn:cts:greekLit:tlg0012.tlg001.allen:10.243#πῶς ἂν ἔπειτʼ Ὀδυσῆος ἐγὼ θείοιο λαθοίμην ,
urn:cts:greekLit:tlg0012.tlg001.allen:10.244#οὗ πέρι μὲν πρόφρων κραδίη καὶ θυμὸς ἀγήνωρ
urn:cts:greekLit:tlg0012.tlg001.allen:10.245#ἐν πάντεσσι πόνοισι , φιλεῖ δέ ἑ Παλλὰς Ἀθήνη .
urn:cts:greekLit:tlg0012.tlg001.allen:10.246#τούτου γʼ ἑσπομένοιο καὶ ἐκ πυρὸς αἰθομένοιο
urn:cts:greekLit:tlg0012.tlg001.allen:10.247#ἄμφω νοστήσαιμεν , ἐπεὶ περίοιδε νοῆσαι .
urn:cts:greekLit:tlg0012.tlg001.allen:10.248#τὸν δʼ αὖτε προσέειπε πολύτλας δῖος Ὀδυσσεύς ·
urn:cts:greekLit:tlg0012.tlg001.allen:10.249#Τυδεΐδη μήτʼ ἄρ με μάλʼ αἴνεε μήτέ τι νείκει ·
urn:cts:greekLit:tlg0012.tlg001.allen:10.250#εἰδόσι γάρ τοι ταῦτα μετʼ Ἀργείοις ἀγορεύεις .
urn:cts:greekLit:tlg0012.tlg001.allen:10.251#ἀλλʼ ἴομεν · μάλα γὰρ νὺξ ἄνεται , ἐγγύθι δʼ ἠώς ,
urn:cts:greekLit:tlg0012.tlg001.allen:10.252#ἄστρα δὲ δὴ προβέβηκε , παροίχωκεν δὲ πλέων νὺξ
urn:cts:greekLit:tlg0012.tlg001.allen:10.253#τῶν δύο μοιράων , τριτάτη δʼ ἔτι μοῖρα λέλειπται .
urn:cts:greekLit:tlg0012.tlg001.allen:10.254#ὣς εἰπόνθʼ ὅπλοισιν ἔνι δεινοῖσιν ἐδύτην .
urn:cts:greekLit:tlg0012.tlg001.allen:10.255#Τυδεΐδῃ μὲν δῶκε μενεπτόλεμος Θρασυμήδης
urn:cts:greekLit:tlg0012.tlg001.allen:10.256#φάσγανον ἄμφηκες · τὸ δʼ ἑὸν παρὰ νηῒ λέλειπτο ·
urn:cts:greekLit:tlg0012.tlg001.allen:10.257#καὶ σάκος · ἀμφὶ δέ οἱ κυνέην κεφαλῆφιν ἔθηκε
urn:cts:greekLit:tlg0012.tlg001.allen:10.258#ταυρείην , ἄφαλόν τε καὶ ἄλλοφον , ἥ τε καταῖτυξ
urn:cts:greekLit:tlg0012.tlg001.allen:10.259#κέκληται , ῥύεται δὲ κάρη θαλερῶν αἰζηῶν .
urn:cts:greekLit:tlg0012.tlg001.allen:10.260#Μηριόνης δʼ Ὀδυσῆϊ δίδου βιὸν ἠδὲ φαρέτρην
urn:cts:greekLit:tlg0012.tlg001.allen:10.261#καὶ ξίφος , ἀμφὶ δέ οἱ κυνέην κεφαλῆφιν ἔθηκε
urn:cts:greekLit:tlg0012.tlg001.allen:10.262#ῥινοῦ ποιητήν · πολέσιν δʼ ἔντοσθεν ἱμᾶσιν
urn:cts:greekLit:tlg0012.tlg001.allen:10.263#ἐντέτατο στερεῶς · ἔκτοσθε δὲ λευκοὶ ὀδόντες
urn:cts:greekLit:tlg0012.tlg001.allen:10.264#ἀργιόδοντος ὑὸς θαμέες ἔχον ἔνθα καὶ ἔνθα
urn:cts:greekLit:tlg0012.tlg001.allen:10.265#εὖ καὶ ἐπισταμένως · μέσσῃ δʼ ἐνὶ πῖλος ἀρήρει .
urn:cts:greekLit:tlg0012.tlg001.allen:10.266#τήν ῥά ποτʼ ἐξ Ἐλεῶνος Ἀμύντορος Ὀρμενίδαο
urn:cts:greekLit:tlg0012.tlg001.allen:10.267#ἐξέλετʼ Αὐτόλυκος πυκινὸν δόμον ἀντιτορήσας ,
urn:cts:greekLit:tlg0012.tlg001.allen:10.268#Σκάνδειαν δʼ ἄρα δῶκε Κυθηρίῳ Ἀμφιδάμαντι ·
urn:cts:greekLit:tlg0012.tlg001.allen:10.269#Ἀμφιδάμας δὲ Μόλῳ δῶκε ξεινήϊον εἶναι ,
urn:cts:greekLit:tlg0012.tlg001.allen:10.270#αὐτὰρ ὃ Μηριόνῃ δῶκεν ᾧ παιδὶ φορῆναι ·
urn:cts:greekLit:tlg0012.tlg001.allen:10.271#δὴ τότʼ Ὀδυσσῆος πύκασεν κάρη ἀμφιτεθεῖσα .
urn:cts:greekLit:tlg0012.tlg001.allen:10.272#τὼ δʼ ἐπεὶ οὖν ὅπλοισιν ἔνι δεινοῖσιν ἐδύτην ,
urn:cts:greekLit:tlg0012.tlg001.allen:10.273#βάν ῥʼ ἰέναι , λιπέτην δὲ κατʼ αὐτόθι πάντας ἀρίστους .
urn:cts:greekLit:tlg0012.tlg001.allen:10.274#τοῖσι δὲ δεξιὸν ἧκεν ἐρῳδιὸν ἐγγὺς ὁδοῖο
urn:cts:greekLit:tlg0012.tlg001.allen:10.275#Παλλὰς Ἀθηναίη · τοὶ δʼ οὐκ ἴδον ὀφθαλμοῖσι
urn:cts:greekLit:tlg0012.tlg001.allen:10.276#νύκτα διʼ ὀρφναίην , ἀλλὰ κλάγξαντος ἄκουσαν .
urn:cts:greekLit:tlg0012.tlg001.allen:10.277#χαῖρε δὲ τῷ ὄρνιθʼ Ὀδυσεύς , ἠρᾶτο δʼ Ἀθήνῃ ·
urn:cts:greekLit:tlg0012.tlg001.allen:10.278#κλῦθί μευ αἰγιόχοιο Διὸς τέκος , ἥ τέ μοι αἰεὶ
urn:cts:greekLit:tlg0012.tlg001.allen:10.279#ἐν πάντεσσι πόνοισι παρίστασαι , οὐδέ σε λήθω
urn:cts:greekLit:tlg0012.tlg001.allen:10.280#κινύμενος · νῦν αὖτε μάλιστά με φῖλαι Ἀθήνη ,
urn:cts:greekLit:tlg0012.tlg001.allen:10.281#δὸς δὲ πάλιν ἐπὶ νῆας ἐϋκλεῖας ἀφικέσθαι
urn:cts:greekLit:tlg0012.tlg001.allen:10.282#ῥέξαντας μέγα ἔργον , ὅ κε Τρώεσσι μελήσῃ .
urn:cts:greekLit:tlg0012.tlg001.allen:10.283#δεύτερος αὖτʼ ἠρᾶτο βοὴν ἀγαθὸς Διομήδης ·
urn:cts:greekLit:tlg0012.tlg001.allen:10.284#κέκλυθι νῦν καὶ ἐμεῖο Διὸς τέκος Ἀτρυτώνη ·
urn:cts:greekLit:tlg0012.tlg001.allen:10.285#σπεῖό μοι ὡς ὅτε πατρὶ ἅμʼ ἕσπεο Τυδέϊ δίῳ
urn:cts:greekLit:tlg0012.tlg001.allen:10.286#ἐς Θήβας , ὅτε τε πρὸ Ἀχαιῶν ἄγγελος ᾔει .
urn:cts:greekLit:tlg0012.tlg001.allen:10.287#τοὺς δʼ ἄρʼ ἐπʼ Ἀσωπῷ λίπε χαλκοχίτωνας Ἀχαιούς ,
urn:cts:greekLit:tlg0012.tlg001.allen:10.288#αὐτὰρ ὃ μειλίχιον μῦθον φέρε Καδμείοισι
urn:cts:greekLit:tlg0012.tlg001.allen:10.289#κεῖσʼ · ἀτὰρ ἂψ ἀπιὼν μάλα μέρμερα μήσατο ἔργα
urn:cts:greekLit:tlg0012.tlg001.allen:10.290#σὺν σοὶ δῖα θεά , ὅτε οἱ πρόφρασσα παρέστης .
urn:cts:greekLit:tlg0012.tlg001.allen:10.291#ὣς νῦν μοι ἐθέλουσα παρίσταο καί με φύλασσε .
urn:cts:greekLit:tlg0012.tlg001.allen:10.292#σοὶ δʼ αὖ ἐγὼ ῥέξω βοῦν ἦνιν εὐρυμέτωπον
urn:cts:greekLit:tlg0012.tlg001.allen:10.293#ἀδμήτην , ἣν οὔ πω ὑπὸ ζυγὸν ἤγαγεν ἀνήρ ·
urn:cts:greekLit:tlg0012.tlg001.allen:10.294#τήν τοι ἐγὼ ῥέξω χρυσὸν κέρασιν περιχεύας .
urn:cts:greekLit:tlg0012.tlg001.allen:10.295#ὣς ἔφαν εὐχόμενοι , τῶν δʼ ἔκλυε Παλλὰς Ἀθήνη .
urn:cts:greekLit:tlg0012.tlg001.allen:10.296#οἳ δʼ ἐπεὶ ἠρήσαντο Διὸς κούρῃ μεγάλοιο ,
urn:cts:greekLit:tlg0012.tlg001.allen:10.297#βάν ῥʼ ἴμεν ὥς τε λέοντε δύω διὰ νύκτα μέλαιναν
urn:cts:greekLit:tlg0012.tlg001.allen:10.298#ἂμ φόνον , ἂν νέκυας , διά τʼ ἔντεα καὶ μέλαν αἷμα .
urn:cts:greekLit:tlg0012.tlg001.allen:10.299#οὐδὲ μὲν οὐδὲ Τρῶας ἀγήνορας εἴασεν Ἕκτωρ
urn:cts:greekLit:tlg0012.tlg001.allen:10.300#εὕδειν , ἀλλʼ ἄμυδις κικλήσκετο πάντας ἀρίστους ,
urn:cts:greekLit:tlg0012.tlg001.allen:10.301#ὅσσοι ἔσαν Τρώων ἡγήτορες ἠδὲ μέδοντες ·
urn:cts:greekLit:tlg0012.tlg001.allen:10.302#τοὺς ὅ γε συγκαλέσας πυκινὴν ἀρτύνετο βουλήν ·
urn:cts:greekLit:tlg0012.tlg001.allen:10.303#τίς κέν μοι τόδε ἔργον ὑποσχόμενος τελέσειε
urn:cts:greekLit:tlg0012.tlg001.allen:10.304#δώρῳ ἔπι μεγάλῳ ; μισθὸς δέ οἱ ἄρκιος ἔσται .
urn:cts:greekLit:tlg0012.tlg001.allen:10.305#δώσω γὰρ δίφρόν τε δύω τʼ ἐριαύχενας ἵππους
urn:cts:greekLit:tlg0012.tlg001.allen:10.306#οἵ κεν ἄριστοι ἔωσι θοῇς ἐπὶ νηυσὶν Ἀχαιῶν
urn:cts:greekLit:tlg0012.tlg001.allen:10.307#ὅς τίς κε τλαίη , οἷ τʼ αὐτῷ κῦδος ἄροιτο ,
urn:cts:greekLit:tlg0012.tlg001.allen:10.308#νηῶν ὠκυπόρων σχεδὸν ἐλθέμεν , ἔκ τε πυθέσθαι
urn:cts:greekLit:tlg0012.tlg001.allen:10.309#ἠέ φυλάσσονται νῆες θοαὶ ὡς τὸ πάρος περ ,
urn:cts:greekLit:tlg0012.tlg001.allen:10.310#ἦ ἤδη χείρεσσιν ὑφʼ ἡμετέρῃσι δαμέντες
urn:cts:greekLit:tlg0012.tlg001.allen:10.311#φύξιν βουλεύουσι μετὰ σφίσιν , οὐδʼ ἐθέλουσι
urn:cts:greekLit:tlg0012.tlg001.allen:10.312#νύκτα φυλασσέμεναι , καμάτῳ ἀδηκότες αἰνῷ .
urn:cts:greekLit:tlg0012.tlg001.allen:10.313#ὣς ἔφαθʼ , οἳ δʼ ἄρα πάντες ἀκὴν ἐγένοντο σιωπῇ .
urn:cts:greekLit:tlg0012.tlg001.allen:10.314#ἦν δέ τις ἐν Τρώεσσι Δόλων Εὐμήδεος υἱὸς
urn:cts:greekLit:tlg0012.tlg001.allen:10.315#κήρυκος θείοιο πολύχρυσος πολύχαλκος ,
urn:cts:greekLit:tlg0012.tlg001.allen:10.316#ὃς δή τοι εἶδος μὲν ἔην κακός , ἀλλὰ ποδώκης ·
urn:cts:greekLit:tlg0012.tlg001.allen:10.317#αὐτὰρ ὃ μοῦνος ἔην μετὰ πέντε κασιγνήτῃσιν .
urn:cts:greekLit:tlg0012.tlg001.allen:10.318#ὅς ῥα τότε Τρωσίν τε καὶ Ἕκτορι μῦθον ἔειπεν ·
urn:cts:greekLit:tlg0012.tlg001.allen:10.319#Ἕκτορ ἔμʼ ὀτρύνει κραδίη καὶ θυμὸς ἀγήνωρ
urn:cts:greekLit:tlg0012.tlg001.allen:10.320#νηῶν ὠκυπόρων σχεδὸν ἐλθέμεν ἔκ τε πυθέσθαι .
urn:cts:greekLit:tlg0012.tlg001.allen:10.321#ἀλλʼ ἄγε μοι τὸ σκῆπτρον ἀνάσχεο , καί μοι ὄμοσσον
urn:cts:greekLit:tlg0012.tlg001.allen:10.322#ἦ μὲν τοὺς ἵππους τε καὶ ἅρματα ποικίλα χαλκῷ
urn:cts:greekLit:tlg0012.tlg001.allen:10.323#δωσέμεν , οἳ φορέουσιν ἀμύμονα Πηλεΐωνα ,
urn:cts:greekLit:tlg0012.tlg001.allen:10.324#σοὶ δʼ ἐγὼ οὐχ ἅλιος σκοπὸς ἔσσομαι οὐδʼ ἀπὸ δόξης ·
urn:cts:greekLit:tlg0012.tlg001.allen:10.325#τόφρα γὰρ ἐς στρατὸν εἶμι διαμπερὲς ὄφρʼ ἂν ἵκωμαι
urn:cts:greekLit:tlg0012.tlg001.allen:10.326#νῆʼ Ἀγαμεμνονέην , ὅθι που μέλλουσιν ἄριστοι
urn:cts:greekLit:tlg0012.tlg001.allen:10.327#βουλὰς βουλεύειν ἢ φευγέμεν ἠὲ μάχεσθαι .
urn:cts:greekLit:tlg0012.tlg001.allen:10.328#ὣς φάθʼ , ὃ δʼ ἐν χερσὶ σκῆπτρον λάβε καί οἱ ὄμοσσεν ·
urn:cts:greekLit:tlg0012.tlg001.allen:10.329#ἴστω νῦν Ζεὺς αὐτὸς ἐρίγδουπος πόσις Ἥρης
urn:cts:greekLit:tlg0012.tlg001.allen:10.330#μὴ μὲν τοῖς ἵπποισιν ἀνὴρ ἐποχήσεται ἄλλος
urn:cts:greekLit:tlg0012.tlg001.allen:10.331#Τρώων , ἀλλά σέ φημι διαμπερὲς ἀγλαϊεῖσθαι .
urn:cts:greekLit:tlg0012.tlg001.allen:10.332#ὣς φάτο καί ῥʼ ἐπίορκον ἐπώμοσε , τὸν δʼ ὀρόθυνεν ·
urn:cts:greekLit:tlg0012.tlg001.allen:10.333#αὐτίκα δʼ ἀμφʼ ὤμοισιν ἐβάλλετο καμπύλα τόξα ,
urn:cts:greekLit:tlg0012.tlg001.allen:10.334#ἕσσατο δʼ ἔκτοσθεν ῥινὸν πολιοῖο λύκοιο ,
urn:cts:greekLit:tlg0012.tlg001.allen:10.335#κρατὶ δʼ ἐπὶ κτιδέην κυνέην , ἕλε δʼ ὀξὺν ἄκοντα ,
urn:cts:greekLit:tlg0012.tlg001.allen:10.336#βῆ δʼ ἰέναι προτὶ νῆας ἀπὸ στρατοῦ · οὐδʼ ἄρʼ ἔμελλεν
urn:cts:greekLit:tlg0012.tlg001.allen:10.337#ἐλθὼν ἐκ νηῶν ἂψ Ἕκτορι μῦθον ἀποίσειν .
urn:cts:greekLit:tlg0012.tlg001.allen:10.338#ἀλλʼ ὅτε δή ῥʼ ἵππων τε καὶ ἀνδρῶν κάλλιφʼ ὅμιλον ,
urn:cts:greekLit:tlg0012.tlg001.allen:10.339#βῆ ῥʼ ἀνʼ ὁδὸν μεμαώς · τὸν δὲ φράσατο προσιόντα
urn:cts:greekLit:tlg0012.tlg001.allen:10.340#διογενὴς Ὀδυσεύς , Διομήδεα δὲ προσέειπεν ·
urn:cts:greekLit:tlg0012.tlg001.allen:10.341#οὗτός τις Διόμηδες ἀπὸ στρατοῦ ἔρχεται ἀνήρ ,
urn:cts:greekLit:tlg0012.tlg001.allen:10.342#οὐκ οἶδʼ ἢ νήεσσιν ἐπίσκοπος ἡμετέρῃσιν ,
urn:cts:greekLit:tlg0012.tlg001.allen:10.343#ἦ τινα συλήσων νεκύων κατατεθνηώτων .
urn:cts:greekLit:tlg0012.tlg001.allen:10.344#ἀλλʼ ἐῶμέν μιν πρῶτα παρεξελθεῖν πεδίοιο
urn:cts:greekLit:tlg0012.tlg001.allen:10.345#τυτθόν · ἔπειτα δέ κʼ αὐτὸν ἐπαΐξαντες ἕλοιμεν
urn:cts:greekLit:tlg0012.tlg001.allen:10.346#καρπαλίμως · εἰ δʼ ἄμμε παραφθαίησι πόδεσσιν ,
urn:cts:greekLit:tlg0012.tlg001.allen:10.347#αἰεί μιν ἐπὶ νῆας ἀπὸ στρατόφι προτιειλεῖν
urn:cts:greekLit:tlg0012.tlg001.allen:10.348#ἔγχει ἐπαΐσσων , μή πως προτὶ ἄστυ ἀλύξῃ .
urn:cts:greekLit:tlg0012.tlg001.allen:10.349#ὣς ἄρα φωνήσαντε παρὲξ ὁδοῦ ἐν νεκύεσσι
urn:cts:greekLit:tlg0012.tlg001.allen:10.350#κλινθήτην · ὃ δʼ ἄρʼ ὦκα παρέδραμεν ἀφραδίῃσιν .
urn:cts:greekLit:tlg0012.tlg001.allen:10.351#ἀλλʼ ὅτε δή ῥʼ ἀπέην ὅσσόν τʼ ἐπὶ οὖρα πέλονται
urn:cts:greekLit:tlg0012.tlg001.allen:10.352#ἡμιόνων · αἱ γάρ τε βοῶν προφερέστεραί εἰσιν
urn:cts:greekLit:tlg0012.tlg001.allen:10.353#ἑλκέμεναι νειοῖο βαθείης πηκτὸν ἄροτρον ·
urn:cts:greekLit:tlg0012.tlg001.allen:10.354#τὼ μὲν ἐπεδραμέτην , ὃ δʼ ἄρʼ ἔστη δοῦπον ἀκούσας .
urn:cts:greekLit:tlg0012.tlg001.allen:10.355#ἔλπετο γὰρ κατὰ θυμὸν ἀποστρέψοντας ἑταίρους
urn:cts:greekLit:tlg0012.tlg001.allen:10.356#ἐκ Τρώων ἰέναι πάλιν Ἕκτορος ὀτρύναντος .
urn:cts:greekLit:tlg0012.tlg001.allen:10.357#ἀλλʼ ὅτε δή ῥʼ ἄπεσαν δουρηνεκὲς ἢ καὶ ἔλασσον ,
urn:cts:greekLit:tlg0012.tlg001.allen:10.358#γνῶ ῥʼ ἄνδρας δηΐους , λαιψηρὰ δὲ γούνατʼ ἐνώμα
urn:cts:greekLit:tlg0012.tlg001.allen:10.359#φευγέμεναι · τοὶ δʼ αἶψα διώκειν ὁρμήθησαν .
urn:cts:greekLit:tlg0012.tlg001.allen:10.360#ὡς δʼ ὅτε καρχαρόδοντε δύω κύνε εἰδότε θήρης
urn:cts:greekLit:tlg0012.tlg001.allen:10.361#ἢ κεμάδʼ ἠὲ λαγωὸν ἐπείγετον ἐμμενὲς αἰεὶ
urn:cts:greekLit:tlg0012.tlg001.allen:10.362#χῶρον ἀνʼ ὑλήενθʼ , ὃ δέ τε προθέῃσι μεμηκώς ,
urn:cts:greekLit:tlg0012.tlg001.allen:10.363#ὣς τὸν Τυδεΐδης ἠδʼ ὃ πτολίπορθος Ὀδυσσεὺς
urn:cts:greekLit:tlg0012.tlg001.allen:10.364#λαοῦ ἀποτμήξαντε διώκετον ἐμμενὲς αἰεί .
urn:cts:greekLit:tlg0012.tlg001.allen:10.365#ἀλλʼ ὅτε δὴ τάχʼ ἔμελλε μιγήσεσθαι φυλάκεσσι
urn:cts:greekLit:tlg0012.tlg001.allen:10.366#φεύγων ἐς νῆας , τότε δὴ μένος ἔμβαλʼ Ἀθήνη
urn:cts:greekLit:tlg0012.tlg001.allen:10.367#Τυδεΐδῃ , ἵνα μή τις Ἀχαιῶν χαλκοχιτώνων
urn:cts:greekLit:tlg0012.tlg001.allen:10.368#φθαίη ἐπευξάμενος βαλέειν , ὃ δὲ δεύτερος ἔλθοι .
urn:cts:greekLit:tlg0012.tlg001.allen:10.369#δουρὶ δʼ ἐπαΐσσων προσέφη κρατερὸς Διομήδης ·
urn:cts:greekLit:tlg0012.tlg001.allen:10.370#ἠὲ μένʼ ἠέ σε δουρὶ κιχήσομαι , οὐδέ σέ φημι
urn:cts:greekLit:tlg0012.tlg001.allen:10.371#δηρὸν ἐμῆς ἀπὸ χειρὸς ἀλύξειν αἰπὺν ὄλεθρον .
urn:cts:greekLit:tlg0012.tlg001.allen:10.372#ἦ ῥα καὶ ἔγχος ἀφῆκεν , ἑκὼν δʼ ἡμάρτανε φωτός ·
urn:cts:greekLit:tlg0012.tlg001.allen:10.373#δεξιτερὸν δʼ ὑπὲρ ὦμον ἐΰξου δουρὸς ἀκωκὴ
urn:cts:greekLit:tlg0012.tlg001.allen:10.374#ἐν γαίῃ ἐπάγη · ὃ δʼ ἄρʼ ἔστη τάρβησέν τε
urn:cts:greekLit:tlg0012.tlg001.allen:10.375#βαμβαίνων · ἄραβος δὲ διὰ στόμα γίγνετʼ ὀδόντων ·
urn:cts:greekLit:tlg0012.tlg001.allen:10.376#χλωρὸς ὑπαὶ δείους · τὼ δʼ ἀσθμαίνοντε κιχήτην ,
urn:cts:greekLit:tlg0012.tlg001.allen:10.377#χειρῶν δʼ ἁψάσθην · ὃ δὲ δακρύσας ἔπος ηὔδα ·
urn:cts:greekLit:tlg0012.tlg001.allen:10.378#ζωγρεῖτʼ , αὐτὰρ ἐγὼν ἐμὲ λύσομαι · ἔστι γὰρ ἔνδον
urn:cts:greekLit:tlg0012.tlg001.allen:10.379#χαλκός τε χρυσός τε πολύκμητός τε σίδηρος ,
urn:cts:greekLit:tlg0012.tlg001.allen:10.380#τῶν κʼ ὔμμιν χαρίσαιτο πατὴρ ἀπερείσιʼ ἄποινα
urn:cts:greekLit:tlg0012.tlg001.allen:10.381#εἴ κεν ἐμὲ ζωὸν πεπύθοιτʼ ἐπὶ νηυσὶν Ἀχαιῶν .
urn:cts:greekLit:tlg0012.tlg001.allen:10.382#τὸν δʼ ἀπαμειβόμενος προσέφη πολύμητις Ὀδυσσεύς ·
urn:cts:greekLit:tlg0012.tlg001.allen:10.383#θάρσει , μηδέ τί τοι θάνατος καταθύμιος ἔστω .
urn:cts:greekLit:tlg0012.tlg001.allen:10.384#ἀλλʼ ἄγε μοι τόδε εἰπὲ καὶ ἀτρεκέως κατάλεξον ·
urn:cts:greekLit:tlg0012.tlg001.allen:10.385#πῇ δὴ οὕτως ἐπὶ νῆας ἀπὸ στρατοῦ ἔρχεαι οἷος
urn:cts:greekLit:tlg0012.tlg001.allen:10.386#νύκτα διʼ ὀρφναίην , ὅτε θʼ εὕδουσι βροτοὶ ἄλλοι ;
urn:cts:greekLit:tlg0012.tlg001.allen:10.387#ἤ τινα συλήσων νεκύων κατατεθνηώτων ;
urn:cts:greekLit:tlg0012.tlg001.allen:10.388#ἦ σʼ Ἕκτωρ προέηκε διασκοπιᾶσθαι ἕκαστα
urn:cts:greekLit:tlg0012.tlg001.allen:10.389#νῆας ἔπι γλαφυράς ; ἦ σʼ αὐτὸν θυμὸς ἀνῆκε ;
urn:cts:greekLit:tlg0012.tlg001.allen:10.390#τὸν δʼ ἠμείβετʼ ἔπειτα Δόλων , ὑπὸ δʼ ἔτρεμε γυῖα ·
urn:cts:greekLit:tlg0012.tlg001.allen:10.391#πολλῇσίν μʼ ἄτῃσι παρὲκ νόον ἤγαγεν Ἕκτωρ ,
urn:cts:greekLit:tlg0012.tlg001.allen:10.392#ὅς μοι Πηλεΐωνος ἀγαυοῦ μώνυχας ἵππους
urn:cts:greekLit:tlg0012.tlg001.allen:10.393#δωσέμεναι κατένευσε καὶ ἅρματα ποικίλα χαλκῷ ,
urn:cts:greekLit:tlg0012.tlg001.allen:10.394#ἠνώγει δέ μʼ ἰόντα θοὴν διὰ νύκτα μέλαιναν
urn:cts:greekLit:tlg0012.tlg001.allen:10.395#ἀνδρῶν δυσμενέων σχεδὸν ἐλθέμεν , ἔκ τε πυθέσθαι
urn:cts:greekLit:tlg0012.tlg001.allen:10.396#ἠὲ φυλάσσονται νῆες θοαὶ ὡς τὸ πάρος περ ,
urn:cts:greekLit:tlg0012.tlg001.allen:10.397#ἦ ἤδη χείρεσσιν ὑφʼ ἡμετέρῃσι δαμέντες
urn:cts:greekLit:tlg0012.tlg001.allen:10.398#φύξιν βουλεύουσι μετὰ σφίσιν , οὐδʼ ἐθέλουσι
urn:cts:greekLit:tlg0012.tlg001.allen:10.399#νύκτα φυλασσέμεναι , καμάτῳ ἀδηκότες αἰνῷ .
urn:cts:greekLit:tlg0012.tlg001.allen:10.400#τὸν δʼ ἐπιμειδήσας προσέφη πολύμητις Ὀδυσσεύς ·
urn:cts:greekLit:tlg0012.tlg001.allen:10.401#ἦ ῥά νύ τοι μεγάλων δώρων ἐπεμαίετο θυμὸς
urn:cts:greekLit:tlg0012.tlg001.allen:10.402#ἵππων Αἰακίδαο δαΐφρονος · οἳ δʼ ἀλεγεινοὶ
urn:cts:greekLit:tlg0012.tlg001.allen:10.403#ἀνδράσι γε θνητοῖσι δαμήμεναι ἠδʼ ὀχέεσθαι
urn:cts:greekLit:tlg0012.tlg001.allen:10.404#ἄλλῳ γʼ ἢ Ἀχιλῆϊ , τὸν ἀθανάτη τέκε μήτηρ .
urn:cts:greekLit:tlg0012.tlg001.allen:10.405#ἀλλʼ ἄγε μοι τόδε εἰπὲ καὶ ἀτρεκέως κατάλεξον ·
urn:cts:greekLit:tlg0012.tlg001.allen:10.406#ποῦ νῦν δεῦρο κιὼν λίπες Ἕκτορα ποιμένα λαῶν ;
urn:cts:greekLit:tlg0012.tlg001.allen:10.407#ποῦ δέ οἱ ἔντεα κεῖται ἀρήϊα , ποῦ δέ οἱ ἵπποι ;
urn:cts:greekLit:tlg0012.tlg001.allen:10.408#πῶς δαὶ τῶν ἄλλων Τρώων φυλακαί τε καὶ εὐναί ;
urn:cts:greekLit:tlg0012.tlg001.allen:10.409#ἅσσά τε μητιόωσι μετὰ σφίσιν , ἢ μεμάασιν
urn:cts:greekLit:tlg0012.tlg001.allen:10.410#αὖθι μένειν παρὰ νηυσὶν ἀπόπροθεν , ἦε πόλιν δὲ
urn:cts:greekLit:tlg0012.tlg001.allen:10.411#ἂψ ἀναχωρήσουσιν , ἐπεὶ δαμάσαντό γʼ Ἀχαιούς .
urn:cts:greekLit:tlg0012.tlg001.allen:10.412#τὸν δʼ αὖτε προσέειπε Δόλων Εὐμήδεος υἱός ·
urn:cts:greekLit:tlg0012.tlg001.allen:10.413#τοὶ γὰρ ἐγώ τοι ταῦτα μάλʼ ἀτρεκέως καταλέξω .
urn:cts:greekLit:tlg0012.tlg001.allen:10.414#Ἕκτωρ μὲν μετὰ τοῖσιν , ὅσοι βουληφόροι εἰσί ,
urn:cts:greekLit:tlg0012.tlg001.allen:10.415#βουλὰς βουλεύει θείου παρὰ σήματι Ἴλου
urn:cts:greekLit:tlg0012.tlg001.allen:10.416#νόσφιν ἀπὸ φλοίσβου · φυλακὰς δʼ ἃς εἴρεαι ἥρως
urn:cts:greekLit:tlg0012.tlg001.allen:10.417#οὔ τις κεκριμένη ῥύεται στρατὸν οὐδὲ φυλάσσει .
urn:cts:greekLit:tlg0012.tlg001.allen:10.418#ὅσσαι μὲν Τρώων πυρὸς ἐσχάραι , οἷσιν ἀνάγκη
urn:cts:greekLit:tlg0012.tlg001.allen:10.419#οἷ δʼ ἐγρηγόρθασι φυλασσέμεναί τε κέλονται
urn:cts:greekLit:tlg0012.tlg001.allen:10.420#ἀλλήλοις · ἀτὰρ αὖτε πολύκλητοι ἐπίκουροι
urn:cts:greekLit:tlg0012.tlg001.allen:10.421#εὕδουσι · Τρωσὶν γὰρ ἐπιτραπέουσι φυλάσσειν ·
urn:cts:greekLit:tlg0012.tlg001.allen:10.422#οὐ γάρ σφιν παῖδες σχεδὸν εἵαται οὐδὲ γυναῖκες .
urn:cts:greekLit:tlg0012.tlg001.allen:10.423#τὸν δʼ ἀπαμειβόμενος προσέφη πολύμητις Ὀδυσσεύς ·
urn:cts:greekLit:tlg0012.tlg001.allen:10.424#πῶς γὰρ νῦν Τρώεσσι μεμιγμένοι ἱπποδάμοισιν
urn:cts:greekLit:tlg0012.tlg001.allen:10.425#εὕδουσʼ ἦ ἀπάνευθε ; δίειπέ μοι ὄφρα δαείω .
urn:cts:greekLit:tlg0012.tlg001.allen:10.426#τὸν δʼ ἠμείβετʼ ἔπειτα Δόλων Εὐμήδεος υἱός ·
urn:cts:greekLit:tlg0012.tlg001.allen:10.427#τοὶ γὰρ ἐγὼ καὶ ταῦτα μάλʼ ἀτρεκέως καταλέξω .
urn:cts:greekLit:tlg0012.tlg001.allen:10.428#πρὸς μὲν ἁλὸς Κᾶρες καὶ Παίονες ἀγκυλότοξοι
urn:cts:greekLit:tlg0012.tlg001.allen:10.429#καὶ Λέλεγες καὶ Καύκωνες δῖοί τε Πελασγοί ,
urn:cts:greekLit:tlg0012.tlg001.allen:10.430#πρὸς Θύμβρης δʼ ἔλαχον Λύκιοι Μυσοί τʼ ἀγέρωχοι
urn:cts:greekLit:tlg0012.tlg001.allen:10.431#καὶ Φρύγες ἱππόμαχοι καὶ Μῄονες ἱπποκορυσταί .
urn:cts:greekLit:tlg0012.tlg001.allen:10.432#ἀλλὰ τί ἢ ἐμὲ ταῦτα διεξερέεσθε ἕκαστα ;
urn:cts:greekLit:tlg0012.tlg001.allen:10.433#εἰ γὰρ δὴ μέματον Τρώων καταδῦναι ὅμιλον
urn:cts:greekLit:tlg0012.tlg001.allen:10.434#Θρήϊκες οἷδʼ ἀπάνευθε νεήλυδες ἔσχατοι ἄλλων ·
urn:cts:greekLit:tlg0012.tlg001.allen:10.435#ἐν δέ σφιν Ῥῆσος βασιλεὺς πάϊς Ἠϊονῆος .
urn:cts:greekLit:tlg0012.tlg001.allen:10.436#τοῦ δὴ καλλίστους ἵππους ἴδον ἠδὲ μεγίστους ·
urn:cts:greekLit:tlg0012.tlg001.allen:10.437#λευκότεροι χιόνος , θείειν δʼ ἀνέμοισιν ὁμοῖοι ·
urn:cts:greekLit:tlg0012.tlg001.allen:10.438#ἅρμα δέ οἱ χρυσῷ τε καὶ ἀργύρῳ εὖ ἤσκηται ·
urn:cts:greekLit:tlg0012.tlg001.allen:10.439#τεύχεα δὲ χρύσεια πελώρια θαῦμα ἰδέσθαι
urn:cts:greekLit:tlg0012.tlg001.allen:10.440#ἤλυθʼ ἔχων · τὰ μὲν οὔ τι καταθνητοῖσιν ἔοικεν
urn:cts:greekLit:tlg0012.tlg001.allen:10.441#ἄνδρεσσιν φορέειν , ἀλλʼ ἀθανάτοισι θεοῖσιν .
urn:cts:greekLit:tlg0012.tlg001.allen:10.442#ἀλλʼ ἐμὲ μὲν νῦν νηυσὶ πελάσσετον ὠκυπόροισιν ,
urn:cts:greekLit:tlg0012.tlg001.allen:10.443#ἠέ με δήσαντες λίπετʼ αὐτόθι νηλέϊ δεσμῷ ,
urn:cts:greekLit:tlg0012.tlg001.allen:10.444#ὄφρά κεν ἔλθητον καὶ πειρηθῆτον ἐμεῖο
urn:cts:greekLit:tlg0012.tlg001.allen:10.445#ἠὲ κατʼ αἶσαν ἔειπον ἐν ὑμῖν , ἦε καὶ οὐκί .
urn:cts:greekLit:tlg0012.tlg001.allen:10.446#τὸν δʼ ἄρʼ ὑπόδρα ἰδὼν προσέφη κρατερὸς Διομήδης ·
urn:cts:greekLit:tlg0012.tlg001.allen:10.447#μὴ δή μοι φύξίν γε Δόλων ἐμβάλλεο θυμῷ ·
urn:cts:greekLit:tlg0012.tlg001.allen:10.448#ἐσθλά περ ἀγγείλας , ἐπεὶ ἵκεο χεῖρας ἐς ἁμάς .
urn:cts:greekLit:tlg0012.tlg001.allen:10.449#εἰ μὲν γάρ κέ σε νῦν ἀπολύσομεν ἠὲ μεθῶμεν ,
urn:cts:greekLit:tlg0012.tlg001.allen:10.450#ἦ τε καὶ ὕστερον εἶσθα θοὰς ἐπὶ νῆας Ἀχαιῶν
urn:cts:greekLit:tlg0012.tlg001.allen:10.451#ἠὲ διοπτεύσων ἢ ἐναντίβιον πολεμίξων ·
urn:cts:greekLit:tlg0012.tlg001.allen:10.452#εἰ δέ κʼ ἐμῇς ὑπὸ χερσὶ δαμεὶς ἀπὸ θυμὸν ὀλέσσῃς ,
urn:cts:greekLit:tlg0012.tlg001.allen:10.453#οὐκέτʼ ἔπειτα σὺ πῆμά ποτʼ ἔσσεαι Ἀργείοισιν .
urn:cts:greekLit:tlg0012.tlg001.allen:10.454#ἦ , καὶ ὃ μέν μιν ἔμελλε γενείου χειρὶ παχείῃ
urn:cts:greekLit:tlg0012.tlg001.allen:10.455#ἁψάμενος λίσσεσθαι , ὃ δʼ αὐχένα μέσσον ἔλασσε
urn:cts:greekLit:tlg0012.tlg001.allen:10.456#φασγάνῳ ἀΐξας , ἀπὸ δʼ ἄμφω κέρσε τένοντε ·
urn:cts:greekLit:tlg0012.tlg001.allen:10.457#φθεγγομένου δʼ ἄρα τοῦ γε κάρη κονίῃσιν ἐμίχθη .
urn:cts:greekLit:tlg0012.tlg001.allen:10.458#τοῦ δʼ ἀπὸ μὲν κτιδέην κυνέην κεφαλῆφιν ἕλοντο
urn:cts:greekLit:tlg0012.tlg001.allen:10.459#καὶ λυκέην καὶ τόξα παλίντονα καὶ δόρυ μακρόν ·
urn:cts:greekLit:tlg0012.tlg001.allen:10.460#καὶ τά γʼ Ἀθηναίῃ ληΐτιδι δῖος Ὀδυσσεὺς
urn:cts:greekLit:tlg0012.tlg001.allen:10.461#ὑψόσʼ ἀνέσχεθε χειρὶ καὶ εὐχόμενος ἔπος ηὔδα ·
urn:cts:greekLit:tlg0012.tlg001.allen:10.462#χαῖρε θεὰ τοῖσδεσσι · σὲ γὰρ πρώτην ἐν Ὀλύμπῳ
urn:cts:greekLit:tlg0012.tlg001.allen:10.463#πάντων ἀθανάτων ἐπιδωσόμεθʼ · ἀλλὰ καὶ αὖτις
urn:cts:greekLit:tlg0012.tlg001.allen:10.464#πέμψον ἐπὶ Θρῃκῶν ἀνδρῶν ἵππους τε καὶ εὐνάς .
urn:cts:greekLit:tlg0012.tlg001.allen:10.465#ὣς ἄρʼ ἐφώνησεν , καὶ ἀπὸ ἕθεν ὑψόσʼ ἀείρας
urn:cts:greekLit:tlg0012.tlg001.allen:10.466#θῆκεν ἀνὰ μυρίκην · δέελον δʼ ἐπὶ σῆμά τʼ ἔθηκε
urn:cts:greekLit:tlg0012.tlg001.allen:10.467#συμμάρψας δόνακας μυρίκης τʼ ἐριθηλέας ὄζους ,
urn:cts:greekLit:tlg0012.tlg001.allen:10.468#μὴ λάθοι αὖτις ἰόντε θοὴν διὰ νύκτα μέλαιναν .
urn:cts:greekLit:tlg0012.tlg001.allen:10.469#τὼ δὲ βάτην προτέρω διά τʼ ἔντεα καὶ μέλαν αἷμα ,
urn:cts:greekLit:tlg0012.tlg001.allen:10.470#αἶψα δʼ ἐπὶ Θρῃκῶν ἀνδρῶν τέλος ἷξον ἰόντες .
urn:cts:greekLit:tlg0012.tlg001.allen:10.471#οἳ δʼ εὗδον καμάτῳ ἀδηκότες , ἔντεα δέ σφιν
urn:cts:greekLit:tlg0012.tlg001.allen:10.472#καλὰ παρʼ αὐτοῖσι χθονὶ κέκλιτο εὖ κατὰ κόσμον
urn:cts:greekLit:tlg0012.tlg001.allen:10.473#τριστοιχί · παρὰ δέ σφιν ἑκάστῳ δίζυγες ἵπποι .
urn:cts:greekLit:tlg0012.tlg001.allen:10.474#Ῥῆσος δʼ ἐν μέσῳ εὗδε , παρʼ αὐτῷ δʼ ὠκέες ἵπποι
urn:cts:greekLit:tlg0012.tlg001.allen:10.475#ἐξ ἐπιδιφριάδος πυμάτης ἱμᾶσι δέδεντο .
urn:cts:greekLit:tlg0012.tlg001.allen:10.476#τὸν δʼ Ὀδυσεὺς προπάροιθεν ἰδὼν Διομήδεϊ δεῖξεν ·
urn:cts:greekLit:tlg0012.tlg001.allen:10.477#οὗτός τοι Διόμηδες ἀνήρ , οὗτοι δέ τοι ἵπποι ,
urn:cts:greekLit:tlg0012.tlg001.allen:10.478#οὓς νῶϊν πίφαυσκε Δόλων ὃν ἐπέφνομεν ἡμεῖς .
urn:cts:greekLit:tlg0012.tlg001.allen:10.479#ἀλλʼ ἄγε δὴ πρόφερε κρατερὸν μένος · οὐδέ τί σε χρὴ
urn:cts:greekLit:tlg0012.tlg001.allen:10.480#ἑστάμεναι μέλεον σὺν τεύχεσιν , ἀλλὰ λύʼ ἵππους ·
urn:cts:greekLit:tlg0012.tlg001.allen:10.481#ἠὲ σύ γʼ ἄνδρας ἔναιρε , μελήσουσιν δʼ ἐμοὶ ἵπποι .
urn:cts:greekLit:tlg0012.tlg001.allen:10.482#ὣς φάτο , τῷ δʼ ἔμπνευσε μένος γλαυκῶπις Ἀθήνη ,
urn:cts:greekLit:tlg0012.tlg001.allen:10.483#κτεῖνε δʼ ἐπιστροφάδην · τῶν δὲ στόνος ὄρνυτʼ ἀεικὴς
urn:cts:greekLit:tlg0012.tlg001.allen:10.484#ἄορι θεινομένων , ἐρυθαίνετο δʼ αἵματι γαῖα .
urn:cts:greekLit:tlg0012.tlg001.allen:10.485#ὡς δὲ λέων μήλοισιν ἀσημάντοισιν ἐπελθὼν
urn:cts:greekLit:tlg0012.tlg001.allen:10.486#αἴγεσιν ἢ ὀΐεσσι κακὰ φρονέων ἐνορούσῃ ,
urn:cts:greekLit:tlg0012.tlg001.allen:10.487#ὣς μὲν Θρήϊκας ἄνδρας ἐπῴχετο Τυδέος υἱὸς
urn:cts:greekLit:tlg0012.tlg001.allen:10.488#ὄφρα δυώδεκʼ ἔπεφνεν · ἀτὰρ πολύμητις Ὀδυσσεὺς
urn:cts:greekLit:tlg0012.tlg001.allen:10.489#ὅν τινα Τυδεΐδης ἄορι πλήξειε παραστὰς
urn:cts:greekLit:tlg0012.tlg001.allen:10.490#τὸν δʼ Ὀδυσεὺς μετόπισθε λαβὼν ποδὸς ἐξερύσασκε ,
urn:cts:greekLit:tlg0012.tlg001.allen:10.491#τὰ φρονέων κατὰ θυμὸν ὅπως καλλίτριχες ἵπποι
urn:cts:greekLit:tlg0012.tlg001.allen:10.492#ῥεῖα διέλθοιεν μηδὲ τρομεοίατο θυμῷ
urn:cts:greekLit:tlg0012.tlg001.allen:10.493#νεκροῖς ἀμβαίνοντες · ἀήθεσσον γὰρ ἔτʼ αὐτῶν .
urn:cts:greekLit:tlg0012.tlg001.allen:10.494#ἀλλʼ ὅτε δὴ βασιλῆα κιχήσατο Τυδέος υἱός ,
urn:cts:greekLit:tlg0012.tlg001.allen:10.495#τὸν τρισκαιδέκατον μελιηδέα θυμὸν ἀπηύρα
urn:cts:greekLit:tlg0012.tlg001.allen:10.496#ἀσθμαίνοντα · κακὸν γὰρ ὄναρ κεφαλῆφιν ἐπέστη
urn:cts:greekLit:tlg0012.tlg001.allen:10.497#τὴν νύκτʼ Οἰνεΐδαο πάϊς διὰ μῆτιν Ἀθήνης .
urn:cts:greekLit:tlg0012.tlg001.allen:10.498#τόφρα δʼ ἄρʼ ὃ τλήμων Ὀδυσεὺς λύε μώνυχας ἵππους ,
urn:cts:greekLit:tlg0012.tlg001.allen:10.499#σὺν δʼ ἤειρεν ἱμᾶσι καὶ ἐξήλαυνεν ὁμίλου
urn:cts:greekLit:tlg0012.tlg001.allen:10.500#τόξῳ ἐπιπλήσσων , ἐπεὶ οὐ μάστιγα φαεινὴν
urn:cts:greekLit:tlg0012.tlg001.allen:10.501#ποικίλου ἐκ δίφροιο νοήσατο χερσὶν ἑλέσθαι ·
urn:cts:greekLit:tlg0012.tlg001.allen:10.502#ῥοίζησεν δʼ ἄρα πιφαύσκων Διομήδεϊ δίῳ .
urn:cts:greekLit:tlg0012.tlg001.allen:10.503#αὐτὰρ ὃ μερμήριζε μένων ὅ τι κύντατον ἕρδοι ,
urn:cts:greekLit:tlg0012.tlg001.allen:10.504#ἢ ὅ γε δίφρον ἑλών , ὅθι ποικίλα τεύχεʼ ἔκειτο ,
urn:cts:greekLit:tlg0012.tlg001.allen:10.505#ῥυμοῦ ἐξερύοι ἢ ἐκφέροι ὑψόσʼ ἀείρας ,
urn:cts:greekLit:tlg0012.tlg001.allen:10.506#ἦ ἔτι τῶν πλεόνων Θρῃκῶν ἀπὸ θυμὸν ἕλοιτο .
urn:cts:greekLit:tlg0012.tlg001.allen:10.507#εἷος ὃ ταῦθʼ ὥρμαινε κατὰ φρένα , τόφρα δʼ Ἀθήνη
urn:cts:greekLit:tlg0012.tlg001.allen:10.508#ἐγγύθεν ἱσταμένη προσέφη Διομήδεα δῖον ·
urn:cts:greekLit:tlg0012.tlg001.allen:10.509#νόστου δὴ μνῆσαι μεγαθύμου Τυδέος υἱὲ
urn:cts:greekLit:tlg0012.tlg001.allen:10.510#νῆας ἔπι γλαφυράς , μὴ καὶ πεφοβημένος ἔλθῃς ,
urn:cts:greekLit:tlg0012.tlg001.allen:10.511#μή πού τις καὶ Τρῶας ἐγείρῃσιν θεὸς ἄλλος .
urn:cts:greekLit:tlg0012.tlg001.allen:10.512#ὣς φάθʼ , ὃ δὲ ξυνέηκε θεᾶς ὄπα φωνησάσης ,
urn:cts:greekLit:tlg0012.tlg001.allen:10.513#καρπαλίμως δʼ ἵππων ἐπεβήσετο · κόψε δʼ Ὀδυσσεὺς
urn:cts:greekLit:tlg0012.tlg001.allen:10.514#τόξῳ · τοὶ δʼ ἐπέτοντο θοὰς ἐπὶ νῆας Ἀχαιῶν .
urn:cts:greekLit:tlg0012.tlg001.allen:10.515#οὐδʼ ἀλαοσκοπιὴν εἶχʼ ἀργυρότοξος Ἀπόλλων
urn:cts:greekLit:tlg0012.tlg001.allen:10.516#ὡς ἴδʼ Ἀθηναίην μετὰ Τυδέος υἱὸν ἕπουσαν ·
urn:cts:greekLit:tlg0012.tlg001.allen:10.517#τῇ κοτέων Τρώων κατεδύσετο πουλὺν ὅμιλον ,
urn:cts:greekLit:tlg0012.tlg001.allen:10.518#ὦρσεν δὲ Θρῃκῶν βουληφόρον Ἱπποκόωντα
urn:cts:greekLit:tlg0012.tlg001.allen:10.519#Ῥήσου ἀνεψιὸν ἐσθλόν · ὃ δʼ ἐξ ὕπνου ἀνορούσας
urn:cts:greekLit:tlg0012.tlg001.allen:10.520#ὡς ἴδε χῶρον ἐρῆμον , ὅθʼ ἕστασαν ὠκέες ἵπποι ,
urn:cts:greekLit:tlg0012.tlg001.allen:10.521#ἄνδράς τʼ ἀσπαίροντας ἐν ἀργαλέῃσι φονῇσιν ,
urn:cts:greekLit:tlg0012.tlg001.allen:10.522#ᾤμωξέν τʼ ἄρʼ ἔπειτα φίλον τʼ ὀνόμηνεν ἑταῖρον .
urn:cts:greekLit:tlg0012.tlg001.allen:10.523#Τρώων δὲ κλαγγή τε καὶ ἄσπετος ὦρτο κυδοιμὸς
urn:cts:greekLit:tlg0012.tlg001.allen:10.524#θυνόντων ἄμυδις · θηεῦντο δὲ μέρμερα ἔργα
urn:cts:greekLit:tlg0012.tlg001.allen:10.525#ὅσσʼ ἄνδρες ῥέξαντες ἔβαν κοίλας ἐπὶ νῆας .
urn:cts:greekLit:tlg0012.tlg001.allen:10.526#οἳ δʼ ὅτε δή ῥʼ ἵκανον ὅθι σκοπὸν Ἕκτορος ἔκταν ,
urn:cts:greekLit:tlg0012.tlg001.allen:10.527#ἔνθʼ Ὀδυσεὺς μὲν ἔρυξε Διῒ φίλος ὠκέας ἵππους ,
urn:cts:greekLit:tlg0012.tlg001.allen:10.528#Τυδεΐδης δὲ χαμᾶζε θορὼν ἔναρα βροτόεντα
urn:cts:greekLit:tlg0012.tlg001.allen:10.529#ἐν χείρεσσʼ Ὀδυσῆϊ τίθει , ἐπεβήσετο δʼ ἵππων ·
urn:cts:greekLit:tlg0012.tlg001.allen:10.530#μάστιξεν δʼ ἵππους , τὼ δʼ οὐκ ἀέκοντε πετέσθην
urn:cts:greekLit:tlg0012.tlg001.allen:10.531#νῆας ἔπι γλαφυράς · τῇ γὰρ φίλον ἔπλετο θυμῷ .
urn:cts:greekLit:tlg0012.tlg001.allen:10.532#Νέστωρ δὲ πρῶτος κτύπον ἄϊε φώνησέν τε ·
urn:cts:greekLit:tlg0012.tlg001.allen:10.533#ὦ φίλοι Ἀργείων ἡγήτορες ἠδὲ μέδοντες
urn:cts:greekLit:tlg0012.tlg001.allen:10.534#ψεύσομαι , ἦ ἔτυμον ἐρέω ; κέλεται δέ με θυμός .
urn:cts:greekLit:tlg0012.tlg001.allen:10.535#ἵππων μʼ ὠκυπόδων ἀμφὶ κτύπος οὔατα βάλλει .
urn:cts:greekLit:tlg0012.tlg001.allen:10.536#αἲ γὰρ δὴ Ὀδυσεύς τε καὶ ὃ κρατερὸς Διομήδης
urn:cts:greekLit:tlg0012.tlg001.allen:10.537#ὧδʼ ἄφαρ ἐκ Τρώων ἐλασαίατο μώνυχας ἵππους ·
urn:cts:greekLit:tlg0012.tlg001.allen:10.538#ἀλλʼ αἰνῶς δείδοικα κατὰ φρένα μή τι πάθωσιν
urn:cts:greekLit:tlg0012.tlg001.allen:10.539#Ἀργείων οἳ ἄριστοι ὑπὸ Τρώων ὀρυμαγδοῦ .
urn:cts:greekLit:tlg0012.tlg001.allen:10.540#οὔ πω πᾶν εἴρητο ἔπος ὅτʼ ἄρʼ ἤλυθον αὐτοί .
urn:cts:greekLit:tlg0012.tlg001.allen:10.541#καί ῥʼ οἳ μὲν κατέβησαν ἐπὶ χθόνα , τοὶ δὲ χαρέντες
urn:cts:greekLit:tlg0012.tlg001.allen:10.542#δεξιῇ ἠσπάζοντο ἔπεσσί τε μειλιχίοισι ·
urn:cts:greekLit:tlg0012.tlg001.allen:10.543#πρῶτος δʼ ἐξερέεινε Γερήνιος ἱππότα Νέστωρ ·
urn:cts:greekLit:tlg0012.tlg001.allen:10.544#εἴπʼ ἄγε μʼ ὦ πολύαινʼ Ὀδυσεῦ μέγα κῦδος Ἀχαιῶν
urn:cts:greekLit:tlg0012.tlg001.allen:10.545#ὅππως τοῦσδʼ ἵππους λάβετον καταδύντες ὅμιλον
urn:cts:greekLit:tlg0012.tlg001.allen:10.546#Τρώων , ἦ τίς σφωε πόρεν θεὸς ἀντιβολήσας .
urn:cts:greekLit:tlg0012.tlg001.allen:10.547#αἰνῶς ἀκτίνεσσιν ἐοικότες ἠελίοιο .
urn:cts:greekLit:tlg0012.tlg001.allen:10.548#αἰεὶ μὲν Τρώεσσʼ ἐπιμίσγομαι , οὐδέ τί φημι
urn:cts:greekLit:tlg0012.tlg001.allen:10.549#μιμνάζειν παρὰ νηυσὶ γέρων περ ἐὼν πολεμιστής ·
urn:cts:greekLit:tlg0012.tlg001.allen:10.550#ἀλλʼ οὔ πω τοίους ἵππους ἴδον οὐδὲ νόησα .
urn:cts:greekLit:tlg0012.tlg001.allen:10.551#ἀλλά τινʼ ὔμμʼ ὀΐω δόμεναι θεὸν ἀντιάσαντα ·
urn:cts:greekLit:tlg0012.tlg001.allen:10.552#ἀμφοτέρω γὰρ σφῶϊ φιλεῖ νεφεληγερέτα Ζεὺς
urn:cts:greekLit:tlg0012.tlg001.allen:10.553#κούρη τʼ αἰγιόχοιο Διὸς γλαυκῶπις Ἀθήνη .
urn:cts:greekLit:tlg0012.tlg001.allen:10.554#τὸν δʼ ἀπαμειβόμενος προσέφη πολύμητις Ὀδυσσεύς ·
urn:cts:greekLit:tlg0012.tlg001.allen:10.555#ὦ Νέστορ Νηληϊάδη μέγα κῦδος Ἀχαιῶν
urn:cts:greekLit:tlg0012.tlg001.allen:10.556#ῥεῖα θεός γʼ ἐθέλων καὶ ἀμείνονας ἠέ περ οἵδε
urn:cts:greekLit:tlg0012.tlg001.allen:10.557#ἵππους δωρήσαιτʼ , ἐπεὶ ἢ πολὺ φέρτεροί εἰσιν .
urn:cts:greekLit:tlg0012.tlg001.allen:10.558#ἵπποι δʼ οἵδε γεραιὲ νεήλυδες οὓς ἐρεείνεις
urn:cts:greekLit:tlg0012.tlg001.allen:10.559#Θρηΐκιοι · τὸν δέ σφιν ἄνακτʼ ἀγαθὸς Διομήδης
urn:cts:greekLit:tlg0012.tlg001.allen:10.560#ἔκτανε , πὰρ δʼ ἑτάρους δυοκαίδεκα πάντας ἀρίστους .
urn:cts:greekLit:tlg0012.tlg001.allen:10.561#τὸν τρισκαιδέκατον σκοπὸν εἵλομεν ἐγγύθι νηῶν ,
urn:cts:greekLit:tlg0012.tlg001.allen:10.562#τόν ῥα διοπτῆρα στρατοῦ ἔμμεναι ἡμετέροιο
urn:cts:greekLit:tlg0012.tlg001.allen:10.563#Ἕκτωρ τε προέηκε καὶ ἄλλοι Τρῶες ἀγαυοί .
urn:cts:greekLit:tlg0012.tlg001.allen:10.564#ὣς εἰπὼν τάφροιο διήλασε μώνυχας ἵππους
urn:cts:greekLit:tlg0012.tlg001.allen:10.565#καγχαλόων · ἅμα δʼ ἄλλοι ἴσαν χαίροντες Ἀχαιοί .
urn:cts:greekLit:tlg0012.tlg001.allen:10.566#οἳ δʼ ὅτε Τυδεΐδεω κλισίην εὔτυκτον ἵκοντο ,
urn:cts:greekLit:tlg0012.tlg001.allen:10.567#ἵππους μὲν κατέδησαν ἐϋτμήτοισιν ἱμᾶσι
urn:cts:greekLit:tlg0012.tlg001.allen:10.568#φάτνῃ ἐφʼ ἱππείῃ , ὅθι περ Διομήδεος ἵπποι
urn:cts:greekLit:tlg0012.tlg001.allen:10.569#ἕστασαν ὠκύποδες μελιηδέα πυρὸν ἔδοντες ·
urn:cts:greekLit:tlg0012.tlg001.allen:10.570#νηῒ δʼ ἐνὶ πρυμνῇ ἔναρα βροτόεντα Δόλωνος
urn:cts:greekLit:tlg0012.tlg001.allen:10.571#θῆκʼ Ὀδυσεύς , ὄφρʼ ἱρὸν ἑτοιμασσαίατʼ Ἀθήνῃ .
urn:cts:greekLit:tlg0012.tlg001.allen:10.572#αὐτοὶ δʼ ἱδρῶ πολλὸν ἀπενίζοντο θαλάσσῃ
urn:cts:greekLit:tlg0012.tlg001.allen:10.573#ἐσβάντες κνήμας τε ἰδὲ λόφον ἀμφί τε μηρούς .
urn:cts:greekLit:tlg0012.tlg001.allen:10.574#αὐτὰρ ἐπεί σφιν κῦμα θαλάσσης ἱδρῶ πολλὸν
urn:cts:greekLit:tlg0012.tlg001.allen:10.575#νίψεν ἀπὸ χρωτὸς καὶ ἀνέψυχθεν φίλον ἦτορ ,
urn:cts:greekLit:tlg0012.tlg001.allen:10.576#ἔς ῥʼ ἀσαμίνθους βάντες ἐϋξέστας λούσαντο .
urn:cts:greekLit:tlg0012.tlg001.allen:10.577#τὼ δὲ λοεσσαμένω καὶ ἀλειψαμένω λίπʼ ἐλαίῳ
urn:cts:greekLit:tlg0012.tlg001.allen:10.578#δείπνῳ ἐφιζανέτην , ἀπὸ δὲ κρητῆρος Ἀθήνῃ
urn:cts:greekLit:tlg0012.tlg001.allen:10.579#πλείου ἀφυσσόμενοι λεῖβον μελιηδέα οἶνον .
urn:cts:greekLit:tlg0012.tlg001.allen:11.1#ἠὼς δʼ ἐκ λεχέων παρʼ ἀγαυοῦ Τιθωνοῖο
urn:cts:greekLit:tlg0012.tlg001.allen:11.2#ὄρνυθʼ , ἵνʼ ἀθανάτοισι φόως φέροι ἠδὲ βροτοῖσι ·
urn:cts:greekLit:tlg0012.tlg001.allen:11.3#Ζεὺς δʼ Ἔριδα προΐαλλε θοὰς ἐπὶ νῆας Ἀχαιῶν
urn:cts:greekLit:tlg0012.tlg001.allen:11.4#ἀργαλέην , πολέμοιο τέρας μετὰ χερσὶν ἔχουσαν .
urn:cts:greekLit:tlg0012.tlg001.allen:11.5#στῆ δʼ ἐπʼ Ὀδυσσῆος μεγακήτεϊ νηῒ μελαίνῃ ,
urn:cts:greekLit:tlg0012.tlg001.allen:11.6#ἥ ῥʼ ἐν μεσσάτῳ ἔσκε γεγωνέμεν ἀμφοτέρωσε ,
urn:cts:greekLit:tlg0012.tlg001.allen:11.7#ἠμὲν ἐπʼ Αἴαντος κλισίας Τελαμωνιάδαο
urn:cts:greekLit:tlg0012.tlg001.allen:11.8#ἠδʼ ἐπʼ Ἀχιλλῆος , τοί ῥʼ ἔσχατα νῆας ἐΐσας
urn:cts:greekLit:tlg0012.tlg001.allen:11.9#εἴρυσαν ἠνορέῃ πίσυνοι καὶ κάρτεϊ χειρῶν
urn:cts:greekLit:tlg0012.tlg001.allen:11.10#ἔνθα στᾶσʼ ἤϋσε θεὰ μέγα τε δεινόν τε
urn:cts:greekLit:tlg0012.tlg001.allen:11.11#ὄρθιʼ , Ἀχαιοῖσιν δὲ μέγα σθένος ἔμβαλʼ ἑκάστῳ
urn:cts:greekLit:tlg0012.tlg001.allen:11.12#καρδίῃ ἄληκτον πολεμίζειν ἠδὲ μάχεσθαι .
urn:cts:greekLit:tlg0012.tlg001.allen:11.13#τοῖσι δʼ ἄφαρ πόλεμος γλυκίων γένετʼ ἠὲ νέεσθαι
urn:cts:greekLit:tlg0012.tlg001.allen:11.14#ἐν νηυσὶ γλαφυρῇσι φίλην ἐς πατρίδα γαῖαν .
urn:cts:greekLit:tlg0012.tlg001.allen:11.15#Ἀτρεΐδης δʼ ἐβόησεν ἰδὲ ζώννυσθαι ἄνωγεν
urn:cts:greekLit:tlg0012.tlg001.allen:11.16#Ἀργείους · ἐν δʼ αὐτὸς ἐδύσετο νώροπα χαλκόν .
urn:cts:greekLit:tlg0012.tlg001.allen:11.17#κνημῖδας μὲν πρῶτα περὶ κνήμῃσιν ἔθηκε
urn:cts:greekLit:tlg0012.tlg001.allen:11.18#καλὰς ἀργυρέοισιν ἐπισφυρίοις ἀραρυίας ·
urn:cts:greekLit:tlg0012.tlg001.allen:11.19#δεύτερον αὖ θώρηκα περὶ στήθεσσιν ἔδυνε ,
urn:cts:greekLit:tlg0012.tlg001.allen:11.20#τόν ποτέ οἱ Κινύρης δῶκε ξεινήϊον εἶναι .
urn:cts:greekLit:tlg0012.tlg001.allen:11.21#πεύθετο γὰρ Κύπρον δὲ μέγα κλέος οὕνεκʼ Ἀχαιοὶ
urn:cts:greekLit:tlg0012.tlg001.allen:11.22#ἐς Τροίην νήεσσιν ἀναπλεύσεσθαι ἔμελλον ·
urn:cts:greekLit:tlg0012.tlg001.allen:11.23#τοὔνεκά οἱ τὸν δῶκε χαριζόμενος βασιλῆϊ .
urn:cts:greekLit:tlg0012.tlg001.allen:11.24#τοῦ δʼ ἤτοι δέκα οἶμοι ἔσαν μέλανος κυάνοιο ,
urn:cts:greekLit:tlg0012.tlg001.allen:11.25#δώδεκα δὲ χρυσοῖο καὶ εἴκοσι κασσιτέροιο ·
urn:cts:greekLit:tlg0012.tlg001.allen:11.26#κυάνεοι δὲ δράκοντες ὀρωρέχατο προτὶ δειρὴν
urn:cts:greekLit:tlg0012.tlg001.allen:11.27#τρεῖς ἑκάτερθʼ ἴρισσιν ἐοικότες , ἅς τε Κρονίων
urn:cts:greekLit:tlg0012.tlg001.allen:11.28#ἐν νέφεϊ στήριξε , τέρας μερόπων ἀνθρώπων .
urn:cts:greekLit:tlg0012.tlg001.allen:11.29#ἀμφὶ δʼ ἄρʼ ὤμοισιν βάλετο ξίφος · ἐν δέ οἱ ἧλοι
urn:cts:greekLit:tlg0012.tlg001.allen:11.30#χρύσειοι πάμφαινον , ἀτὰρ περὶ κουλεὸν ἦεν
urn:cts:greekLit:tlg0012.tlg001.allen:11.31#ἀργύρεον χρυσέοισιν ἀορτήρεσσιν ἀρηρός .
urn:cts:greekLit:tlg0012.tlg001.allen:11.32#ἂν δʼ ἕλετʼ ἀμφιβρότην πολυδαίδαλον ἀσπίδα θοῦριν
urn:cts:greekLit:tlg0012.tlg001.allen:11.33#καλήν , ἣν πέρι μὲν κύκλοι δέκα χάλκεοι ἦσαν ,
urn:cts:greekLit:tlg0012.tlg001.allen:11.34#ἐν δέ οἱ ὀμφαλοὶ ἦσαν ἐείκοσι κασσιτέροιο
urn:cts:greekLit:tlg0012.tlg001.allen:11.35#λευκοί , ἐν δὲ μέσοισιν ἔην μέλανος κυάνοιο .
urn:cts:greekLit:tlg0012.tlg001.allen:11.36#τῇ δʼ ἐπὶ μὲν Γοργὼ βλοσυρῶπις ἐστεφάνωτο
urn:cts:greekLit:tlg0012.tlg001.allen:11.37#δεινὸν δερκομένη , περὶ δὲ Δεῖμός τε Φόβος τε .
urn:cts:greekLit:tlg0012.tlg001.allen:11.38#τῆς δʼ ἐξ ἀργύρεος τελαμὼν ἦν · αὐτὰρ ἐπʼ αὐτοῦ
urn:cts:greekLit:tlg0012.tlg001.allen:11.39#κυάνεος ἐλέλικτο δράκων , κεφαλαὶ δέ οἱ ἦσαν
urn:cts:greekLit:tlg0012.tlg001.allen:11.40#τρεῖς ἀμφιστρεφέες ἑνὸς αὐχένος ἐκπεφυυῖαι .
urn:cts:greekLit:tlg0012.tlg001.allen:11.41#κρατὶ δʼ ἐπʼ ἀμφίφαλον κυνέην θέτο τετραφάληρον
urn:cts:greekLit:tlg0012.tlg001.allen:11.42#ἵππουριν · δεινὸν δὲ λόφος καθύπερθεν ἔνευεν .
urn:cts:greekLit:tlg0012.tlg001.allen:11.43#εἵλετο δʼ ἄλκιμα δοῦρε δύω κεκορυθμένα χαλκῷ
urn:cts:greekLit:tlg0012.tlg001.allen:11.44#ὀξέα · τῆλε δὲ χαλκὸς ἀπʼ αὐτόφιν οὐρανὸν εἴσω
urn:cts:greekLit:tlg0012.tlg001.allen:11.45#λάμπʼ · ἐπὶ δʼ ἐγδούπησαν Ἀθηναίη τε καὶ Ἥρη
urn:cts:greekLit:tlg0012.tlg001.allen:11.46#τιμῶσαι βασιλῆα πολυχρύσοιο Μυκήνης .
urn:cts:greekLit:tlg0012.tlg001.allen:11.47#ἡνιόχῳ μὲν ἔπειτα ἑῷ ἐπέτελλεν ἕκαστος
urn:cts:greekLit:tlg0012.tlg001.allen:11.48#ἵππους εὖ κατὰ κόσμον ἐρυκέμεν αὖθʼ ἐπὶ τάφρῳ ,
urn:cts:greekLit:tlg0012.tlg001.allen:11.49#αὐτοὶ δὲ πρυλέες σὺν τεύχεσι θωρηχθέντες
urn:cts:greekLit:tlg0012.tlg001.allen:11.50#ῥώοντʼ · ἄσβεστος δὲ βοὴ γένετʼ ἠῶθι πρό .
urn:cts:greekLit:tlg0012.tlg001.allen:11.51#φθὰν δὲ μέγʼ ἱππήων ἐπὶ τάφρῳ κοσμηθέντες ,
urn:cts:greekLit:tlg0012.tlg001.allen:11.52#ἱππῆες δʼ ὀλίγον μετεκίαθον · ἐν δὲ κυδοιμὸν
urn:cts:greekLit:tlg0012.tlg001.allen:11.53#ὦρσε κακὸν Κρονίδης , κατὰ δʼ ὑψόθεν ἧκεν ἐέρσας
urn:cts:greekLit:tlg0012.tlg001.allen:11.54#αἵματι μυδαλέας ἐξ αἰθέρος , οὕνεκʼ ἔμελλε
urn:cts:greekLit:tlg0012.tlg001.allen:11.55#πολλὰς ἰφθίμους κεφαλὰς Ἄϊδι προϊάψειν .
urn:cts:greekLit:tlg0012.tlg001.allen:11.56#Τρῶες δʼ αὖθʼ ἑτέρωθεν ἐπὶ θρωσμῷ πεδίοιο
urn:cts:greekLit:tlg0012.tlg001.allen:11.57#Ἕκτορά τʼ ἀμφὶ μέγαν καὶ ἀμύμονα Πουλυδάμαντα
urn:cts:greekLit:tlg0012.tlg001.allen:11.58#Αἰνείαν θʼ , ὃς Τρωσὶ θεὸς ὣς τίετο δήμῳ ,
urn:cts:greekLit:tlg0012.tlg001.allen:11.59#τρεῖς τʼ Ἀντηνορίδας Πόλυβον καὶ Ἀγήνορα δῖον
urn:cts:greekLit:tlg0012.tlg001.allen:11.60#ἠΐθεόν τʼ Ἀκάμαντʼ ἐπιείκελον ἀθανάτοισιν .
urn:cts:greekLit:tlg0012.tlg001.allen:11.61#Ἕκτωρ δʼ ἐν πρώτοισι φέρʼ ἀσπίδα πάντοσʼ ἐΐσην ,
urn:cts:greekLit:tlg0012.tlg001.allen:11.62#οἷος δʼ ἐκ νεφέων ἀναφαίνεται οὔλιος ἀστὴρ
urn:cts:greekLit:tlg0012.tlg001.allen:11.63#παμφαίνων , τοτὲ δʼ αὖτις ἔδυ νέφεα σκιόεντα ,
urn:cts:greekLit:tlg0012.tlg001.allen:11.64#ὣς Ἕκτωρ ὁτὲ μέν τε μετὰ πρώτοισι φάνεσκεν ,
urn:cts:greekLit:tlg0012.tlg001.allen:11.65#ἄλλοτε δʼ ἐν πυμάτοισι κελεύων · πᾶς δʼ ἄρα χαλκῷ
urn:cts:greekLit:tlg0012.tlg001.allen:11.66#λάμφʼ ὥς τε στεροπὴ πατρὸς Διὸς αἰγιόχοιο .
urn:cts:greekLit:tlg0012.tlg001.allen:11.67#οἳ δʼ , ὥς τʼ ἀμητῆρες ἐναντίοι ἀλλήλοισιν
urn:cts:greekLit:tlg0012.tlg001.allen:11.68#ὄγμον ἐλαύνωσιν ἀνδρὸς μάκαρος κατʼ ἄρουραν
urn:cts:greekLit:tlg0012.tlg001.allen:11.69#πυρῶν ἢ κριθῶν · τὰ δὲ δράγματα ταρφέα πίπτει ·
urn:cts:greekLit:tlg0012.tlg001.allen:11.70#ὣς Τρῶες καὶ Ἀχαιοὶ ἐπʼ ἀλλήλοισι θορόντες
urn:cts:greekLit:tlg0012.tlg001.allen:11.71#δῄουν , οὐδʼ ἕτεροι μνώοντʼ ὀλοοῖο φόβοιο .
urn:cts:greekLit:tlg0012.tlg001.allen:11.72#ἴσας δʼ ὑσμίνη κεφαλὰς ἔχεν , οἳ δὲ λύκοι ὣς
urn:cts:greekLit:tlg0012.tlg001.allen:11.73#θῦνον · Ἔρις δʼ ἄρʼ ἔχαιρε πολύστονος εἰσορόωσα ·
urn:cts:greekLit:tlg0012.tlg001.allen:11.74#οἴη γάρ ῥα θεῶν παρετύγχανε μαρναμένοισιν ,
urn:cts:greekLit:tlg0012.tlg001.allen:11.75#οἳ δʼ ἄλλοι οὔ σφιν πάρεσαν θεοί , ἀλλὰ ἕκηλοι
urn:cts:greekLit:tlg0012.tlg001.allen:11.76#σφοῖσιν ἐνὶ μεγάροισι καθήατο , ἧχι ἑκάστῳ
urn:cts:greekLit:tlg0012.tlg001.allen:11.77#δώματα καλὰ τέτυκτο κατὰ πτύχας Οὐλύμποιο .
urn:cts:greekLit:tlg0012.tlg001.allen:11.78#πάντες δʼ ᾐτιόωντο κελαινεφέα Κρονίωνα
urn:cts:greekLit:tlg0012.tlg001.allen:11.79#οὕνεκʼ ἄρα Τρώεσσιν ἐβούλετο κῦδος ὀρέξαι .
urn:cts:greekLit:tlg0012.tlg001.allen:11.80#τῶν μὲν ἄρʼ οὐκ ἀλέγιζε πατήρ · ὃ δὲ νόσφι λιασθεὶς
urn:cts:greekLit:tlg0012.tlg001.allen:11.81#τῶν ἄλλων ἀπάνευθε καθέζετο κύδεϊ γαίων
urn:cts:greekLit:tlg0012.tlg001.allen:11.82#εἰσορόων Τρώων τε πόλιν καὶ νῆας Ἀχαιῶν
urn:cts:greekLit:tlg0012.tlg001.allen:11.83#χαλκοῦ τε στεροπήν , ὀλλύντάς τʼ ὀλλυμένους τε .
urn:cts:greekLit:tlg0012.tlg001.allen:11.84#ὄφρα μὲν ἠὼς ἦν καὶ ἀέξετο ἱερὸν ἦμαρ ,
urn:cts:greekLit:tlg0012.tlg001.allen:11.85#τόφρα μάλʼ ἀμφοτέρων βέλεʼ ἥπτετο , πῖπτε δὲ λαός ·
urn:cts:greekLit:tlg0012.tlg001.allen:11.86#ἦμος δὲ δρυτόμος περ ἀνὴρ ὁπλίσσατο δεῖπνον
urn:cts:greekLit:tlg0012.tlg001.allen:11.87#οὔρεος ἐν βήσσῃσιν , ἐπεί τʼ ἐκορέσσατο χεῖρας
urn:cts:greekLit:tlg0012.tlg001.allen:11.88#τάμνων δένδρεα μακρά , ἅδος τέ μιν ἵκετο θυμόν ,
urn:cts:greekLit:tlg0012.tlg001.allen:11.89#σίτου τε γλυκεροῖο περὶ φρένας ἵμερος αἱρεῖ ,
urn:cts:greekLit:tlg0012.tlg001.allen:11.90#τῆμος σφῇ ἀρετῇ Δαναοὶ ῥήξαντο φάλαγγας
urn:cts:greekLit:tlg0012.tlg001.allen:11.91#κεκλόμενοι ἑτάροισι κατὰ στίχας · ἐν δʼ Ἀγαμέμνων
urn:cts:greekLit:tlg0012.tlg001.allen:11.92#πρῶτος ὄρουσʼ , ἕλε δʼ ἄνδρα Βιάνορα ποιμένα λαῶν
urn:cts:greekLit:tlg0012.tlg001.allen:11.93#αὐτόν , ἔπειτα δʼ ἑταῖρον Ὀϊλῆα πλήξιππον .
urn:cts:greekLit:tlg0012.tlg001.allen:11.94#ἤτοι ὅ γʼ ἐξ ἵππων κατεπάλμενος ἀντίος ἔστη ·
urn:cts:greekLit:tlg0012.tlg001.allen:11.95#τὸν δʼ ἰθὺς μεμαῶτα μετώπιον ὀξέϊ δουρὶ
urn:cts:greekLit:tlg0012.tlg001.allen:11.96#νύξʼ , οὐδὲ στεφάνη δόρυ οἱ σχέθε χαλκοβάρεια ,
urn:cts:greekLit:tlg0012.tlg001.allen:11.97#ἀλλὰ διʼ αὐτῆς ἦλθε καὶ ὀστέου , ἐγκέφαλος δὲ
urn:cts:greekLit:tlg0012.tlg001.allen:11.98#ἔνδον ἅπας πεπάλακτο · δάμασσε δέ μιν μεμαῶτα .
urn:cts:greekLit:tlg0012.tlg001.allen:11.99#καὶ τοὺς μὲν λίπεν αὖθι ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:11.100#στήθεσι παμφαίνοντας , ἐπεὶ περίδυσε χιτῶνας ·
urn:cts:greekLit:tlg0012.tlg001.allen:11.101#αὐτὰρ ὃ βῆ Ἶσόν τε καὶ Ἄντιφον ἐξεναρίξων
urn:cts:greekLit:tlg0012.tlg001.allen:11.102#υἷε δύω Πριάμοιο νόθον καὶ γνήσιον ἄμφω
urn:cts:greekLit:tlg0012.tlg001.allen:11.103#εἰν ἑνὶ δίφρῳ ἐόντας · ὃ μὲν νόθος ἡνιόχευεν ,
urn:cts:greekLit:tlg0012.tlg001.allen:11.104#Ἄντιφος αὖ παρέβασκε περικλυτός · ὥ ποτʼ Ἀχιλλεὺς
urn:cts:greekLit:tlg0012.tlg001.allen:11.105#Ἴδης ἐν κνημοῖσι δίδη μόσχοισι λύγοισι ,
urn:cts:greekLit:tlg0012.tlg001.allen:11.106#ποιμαίνοντʼ ἐπʼ ὄεσσι λαβών , καὶ ἔλυσεν ἀποίνων .
urn:cts:greekLit:tlg0012.tlg001.allen:11.107#δὴ τότε γʼ Ἀτρεΐδης εὐρὺ κρείων Ἀγαμέμνων
urn:cts:greekLit:tlg0012.tlg001.allen:11.108#τὸν μὲν ὑπὲρ μαζοῖο κατὰ στῆθος βάλε δουρί ,
urn:cts:greekLit:tlg0012.tlg001.allen:11.109#Ἄντιφον αὖ παρὰ οὖς ἔλασε ξίφει , ἐκ δʼ ἔβαλʼ ἵππων .
urn:cts:greekLit:tlg0012.tlg001.allen:11.110#σπερχόμενος δʼ ἀπὸ τοῖιν ἐσύλα τεύχεα καλὰ
urn:cts:greekLit:tlg0012.tlg001.allen:11.111#γιγνώσκων · καὶ γάρ σφε πάρος παρὰ νηυσὶ θοῇσιν
urn:cts:greekLit:tlg0012.tlg001.allen:11.112#εἶδεν , ὅτʼ ἐξ Ἴδης ἄγαγεν πόδας ὠκὺς Ἀχιλλεύς .
urn:cts:greekLit:tlg0012.tlg001.allen:11.113#ὡς δὲ λέων ἐλάφοιο ταχείης νήπια τέκνα
urn:cts:greekLit:tlg0012.tlg001.allen:11.114#ῥηϊδίως συνέαξε λαβὼν κρατεροῖσιν ὀδοῦσιν
urn:cts:greekLit:tlg0012.tlg001.allen:11.115#ἐλθὼν εἰς εὐνήν , ἁπαλόν τέ σφʼ ἦτορ ἀπηύρα ·
urn:cts:greekLit:tlg0012.tlg001.allen:11.116#ἣ δʼ εἴ πέρ τε τύχῃσι μάλα σχεδόν , οὐ δύναταί σφι
urn:cts:greekLit:tlg0012.tlg001.allen:11.117#χραισμεῖν · αὐτὴν γάρ μιν ὑπὸ τρόμος αἰνὸς ἱκάνει ·
urn:cts:greekLit:tlg0012.tlg001.allen:11.118#καρπαλίμως δʼ ἤϊξε διὰ δρυμὰ πυκνὰ καὶ ὕλην
urn:cts:greekLit:tlg0012.tlg001.allen:11.119#σπεύδουσʼ ἱδρώουσα κραταιοῦ θηρὸς ὑφʼ ὁρμῆς ·
urn:cts:greekLit:tlg0012.tlg001.allen:11.120#ὣς ἄρα τοῖς οὔ τις δύνατο χραισμῆσαι ὄλεθρον
urn:cts:greekLit:tlg0012.tlg001.allen:11.121#Τρώων , ἀλλὰ καὶ αὐτοὶ ὑπʼ Ἀργείοισι φέβοντο .
urn:cts:greekLit:tlg0012.tlg001.allen:11.122#αὐτὰρ ὃ Πείσανδρόν τε καὶ Ἱππόλοχον μενεχάρμην
urn:cts:greekLit:tlg0012.tlg001.allen:11.123#υἱέας Ἀντιμάχοιο δαΐφρονος , ὅς ῥα μάλιστα
urn:cts:greekLit:tlg0012.tlg001.allen:11.124#χρυσὸν Ἀλεξάνδροιο δεδεγμένος ἀγλαὰ δῶρα
urn:cts:greekLit:tlg0012.tlg001.allen:11.125#οὐκ εἴασχʼ Ἑλένην δόμεναι ξανθῷ Μενελάῳ ,
urn:cts:greekLit:tlg0012.tlg001.allen:11.126#τοῦ περ δὴ δύο παῖδε λάβε κρείων Ἀγαμέμνων
urn:cts:greekLit:tlg0012.tlg001.allen:11.127#εἰν ἑνὶ δίφρῳ ἐόντας , ὁμοῦ δʼ ἔχον ὠκέας ἵππους ·
urn:cts:greekLit:tlg0012.tlg001.allen:11.128#ἐκ γάρ σφεας χειρῶν φύγον ἡνία σιγαλόεντα ,
urn:cts:greekLit:tlg0012.tlg001.allen:11.129#τὼ δὲ κυκηθήτην · ὃ δʼ ἐναντίον ὦρτο λέων ὣς
urn:cts:greekLit:tlg0012.tlg001.allen:11.130#Ἀτρεΐδης · τὼ δʼ αὖτʼ ἐκ δίφρου γουναζέσθην ·
urn:cts:greekLit:tlg0012.tlg001.allen:11.131#ζώγρει Ἀτρέος υἱέ , σὺ δʼ ἄξια δέξαι ἄποινα ·
urn:cts:greekLit:tlg0012.tlg001.allen:11.132#πολλὰ δʼ ἐν Ἀντιμάχοιο δόμοις κειμήλια κεῖται
urn:cts:greekLit:tlg0012.tlg001.allen:11.133#χαλκός τε χρυσός τε πολύκμητός τε σίδηρος ,
urn:cts:greekLit:tlg0012.tlg001.allen:11.134#τῶν κέν τοι χαρίσαιτο πατὴρ ἀπερείσιʼ ἄποινα ,
urn:cts:greekLit:tlg0012.tlg001.allen:11.135#εἰ νῶϊ ζωοὺς πεπύθοιτʼ ἐπὶ νηυσὶν Ἀχαιῶν .
urn:cts:greekLit:tlg0012.tlg001.allen:11.136#ὣς τώ γε κλαίοντε προσαυδήτην βασιλῆα
urn:cts:greekLit:tlg0012.tlg001.allen:11.137#μειλιχίοις ἐπέεσσιν · ἀμείλικτον δʼ ὄπʼ ἄκουσαν ·
urn:cts:greekLit:tlg0012.tlg001.allen:11.138#εἰ μὲν δὴ Ἀντιμάχοιο δαΐφρονος υἱέες ἐστόν ,
urn:cts:greekLit:tlg0012.tlg001.allen:11.139#ὅς ποτʼ ἐνὶ Τρώων ἀγορῇ Μενέλαον ἄνωγεν
urn:cts:greekLit:tlg0012.tlg001.allen:11.140#ἀγγελίην ἐλθόντα σὺν ἀντιθέῳ Ὀδυσῆϊ
urn:cts:greekLit:tlg0012.tlg001.allen:11.141#αὖθι κατακτεῖναι μηδʼ ἐξέμεν ἂψ ἐς Ἀχαιούς ,
urn:cts:greekLit:tlg0012.tlg001.allen:11.142#νῦν μὲν δὴ τοῦ πατρὸς ἀεικέα τίσετε λώβην .
urn:cts:greekLit:tlg0012.tlg001.allen:11.143#ἦ , καὶ Πείσανδρον μὲν ἀφʼ ἵππων ὦσε χαμᾶζε
urn:cts:greekLit:tlg0012.tlg001.allen:11.144#δουρὶ βαλὼν πρὸς στῆθος · ὃ δʼ ὕπτιος οὔδει ἐρείσθη .
urn:cts:greekLit:tlg0012.tlg001.allen:11.145#Ἱππόλοχος δʼ ἀπόρουσε , τὸν αὖ χαμαὶ ἐξενάριξε
urn:cts:greekLit:tlg0012.tlg001.allen:11.146#χεῖρας ἀπὸ ξίφεϊ τμήξας ἀπό τʼ αὐχένα κόψας ,
urn:cts:greekLit:tlg0012.tlg001.allen:11.147#ὅλμον δʼ ὣς ἔσσευε κυλίνδεσθαι διʼ ὁμίλου .
urn:cts:greekLit:tlg0012.tlg001.allen:11.148#τοὺς μὲν ἔασʼ · ὃ δʼ ὅθι πλεῖσται κλονέοντο φάλαγγες ,
urn:cts:greekLit:tlg0012.tlg001.allen:11.149#τῇ ῥʼ ἐνόρουσʼ , ἅμα δʼ ἄλλοι ἐϋκνήμιδες Ἀχαιοί .
urn:cts:greekLit:tlg0012.tlg001.allen:11.150#πεζοὶ μὲν πεζοὺς ὄλεκον φεύγοντας ἀνάγκῃ ,
urn:cts:greekLit:tlg0012.tlg001.allen:11.151#ἱππεῖς δʼ ἱππῆας · ὑπὸ δέ σφισιν ὦρτο κονίη
urn:cts:greekLit:tlg0012.tlg001.allen:11.152#ἐκ πεδίου , τὴν ὦρσαν ἐρίγδουποι πόδες ἵππων
urn:cts:greekLit:tlg0012.tlg001.allen:11.153#χαλκῷ δηϊόωντες · ἀτὰρ κρείων Ἀγαμέμνων
urn:cts:greekLit:tlg0012.tlg001.allen:11.154#αἰὲν ἀποκτείνων ἕπετʼ Ἀργείοισι κελεύων .
urn:cts:greekLit:tlg0012.tlg001.allen:11.155#ὡς δʼ ὅτε πῦρ ἀΐδηλον ἐν ἀξύλῳ ἐμπέσῃ ὕλῃ ,
urn:cts:greekLit:tlg0012.tlg001.allen:11.156#πάντῃ τʼ εἰλυφόων ἄνεμος φέρει , οἳ δέ τε θάμνοι
urn:cts:greekLit:tlg0012.tlg001.allen:11.157#πρόρριζοι πίπτουσιν ἐπειγόμενοι πυρὸς ὁρμῇ ·
urn:cts:greekLit:tlg0012.tlg001.allen:11.158#ὣς ἄρʼ ὑπʼ Ἀτρεΐδῃ Ἀγαμέμνονι πῖπτε κάρηνα
urn:cts:greekLit:tlg0012.tlg001.allen:11.159#Τρώων φευγόντων , πολλοὶ δʼ ἐριαύχενες ἵπποι
urn:cts:greekLit:tlg0012.tlg001.allen:11.160#κείνʼ ὄχεα κροτάλιζον ἀνὰ πτολέμοιο γεφύρας
urn:cts:greekLit:tlg0012.tlg001.allen:11.161#ἡνιόχους ποθέοντες ἀμύμονας · οἳ δʼ ἐπὶ γαίῃ
urn:cts:greekLit:tlg0012.tlg001.allen:11.162#κείατο , γύπεσσιν πολὺ φίλτεροι ἢ ἀλόχοισιν .
urn:cts:greekLit:tlg0012.tlg001.allen:11.163#Ἕκτορα δʼ ἐκ βελέων ὕπαγε Ζεὺς ἔκ τε κονίης
urn:cts:greekLit:tlg0012.tlg001.allen:11.164#ἔκ τʼ ἀνδροκτασίης ἔκ θʼ αἵματος ἔκ τε κυδοιμοῦ ·
urn:cts:greekLit:tlg0012.tlg001.allen:11.165#Ἀτρεΐδης δʼ ἕπετο σφεδανὸν Δαναοῖσι κελεύων .
urn:cts:greekLit:tlg0012.tlg001.allen:11.166#οἳ δὲ παρʼ Ἴλου σῆμα παλαιοῦ Δαρδανίδαο
urn:cts:greekLit:tlg0012.tlg001.allen:11.167#μέσσον κὰπ πεδίον παρʼ ἐρινεὸν ἐσσεύοντο
urn:cts:greekLit:tlg0012.tlg001.allen:11.168#ἱέμενοι πόλιος · ὃ δὲ κεκλήγων ἕπετʼ αἰεὶ
urn:cts:greekLit:tlg0012.tlg001.allen:11.169#Ἀτρεΐδης , λύθρῳ δὲ παλάσσετο χεῖρας ἀάπτους .
urn:cts:greekLit:tlg0012.tlg001.allen:11.170#ἀλλʼ ὅτε δὴ Σκαιάς τε πύλας καὶ φηγὸν ἵκοντο ,
urn:cts:greekLit:tlg0012.tlg001.allen:11.171#ἔνθʼ ἄρα δὴ ἵσταντο καὶ ἀλλήλους ἀνέμιμνον .
urn:cts:greekLit:tlg0012.tlg001.allen:11.172#οἳ δʼ ἔτι κὰμ μέσσον πεδίον φοβέοντο βόες ὥς ,
urn:cts:greekLit:tlg0012.tlg001.allen:11.173#ἅς τε λέων ἐφόβησε μολὼν ἐν νυκτὸς ἀμολγῷ
urn:cts:greekLit:tlg0012.tlg001.allen:11.174#πάσας · τῇ δέ τʼ ἰῇ ἀναφαίνεται αἰπὺς ὄλεθρος ·
urn:cts:greekLit:tlg0012.tlg001.allen:11.175#τῆς δʼ ἐξ αὐχένʼ ἔαξε λαβὼν κρατεροῖσιν ὀδοῦσι
urn:cts:greekLit:tlg0012.tlg001.allen:11.176#πρῶτον , ἔπειτα δέ θʼ αἷμα καὶ ἔγκατα πάντα λαφύσσει ·
urn:cts:greekLit:tlg0012.tlg001.allen:11.177#ὣς τοὺς Ἀτρεΐδης ἔφεπε κρείων Ἀγαμέμνων
urn:cts:greekLit:tlg0012.tlg001.allen:11.178#αἰὲν ἀποκτείνων τὸν ὀπίστατον · οἳ δʼ ἐφέβοντο .
urn:cts:greekLit:tlg0012.tlg001.allen:11.179#πολλοὶ δὲ πρηνεῖς τε καὶ ὕπτιοι ἔκπεσον ἵππων
urn:cts:greekLit:tlg0012.tlg001.allen:11.180#Ἀτρεΐδεω ὑπὸ χερσί · περὶ πρὸ γὰρ ἔγχεϊ θῦεν .
urn:cts:greekLit:tlg0012.tlg001.allen:11.181#ἀλλʼ ὅτε δὴ τάχʼ ἔμελλεν ὑπὸ πτόλιν αἰπύ τε τεῖχος
urn:cts:greekLit:tlg0012.tlg001.allen:11.182#ἵξεσθαι , τότε δή ῥα πατὴρ ἀνδρῶν τε θεῶν τε
urn:cts:greekLit:tlg0012.tlg001.allen:11.183#Ἴδης ἐν κορυφῇσι καθέζετο πιδηέσσης
urn:cts:greekLit:tlg0012.tlg001.allen:11.184#οὐρανόθεν καταβάς · ἔχε δʼ ἀστεροπὴν μετὰ χερσίν .
urn:cts:greekLit:tlg0012.tlg001.allen:11.185#Ἶριν δʼ ὄτρυνε χρυσόπτερον ἀγγελέουσαν ·
urn:cts:greekLit:tlg0012.tlg001.allen:11.186#βάσκʼ ἴθι Ἶρι ταχεῖα , τὸν Ἕκτορι μῦθον ἐνίσπες ·
urn:cts:greekLit:tlg0012.tlg001.allen:11.187#ὄφρʼ ἂν μέν κεν ὁρᾷ Ἀγαμέμνονα ποιμένα λαῶν
urn:cts:greekLit:tlg0012.tlg001.allen:11.188#θύνοντʼ ἐν προμάχοισιν ἐναίροντα στίχας ἀνδρῶν ,
urn:cts:greekLit:tlg0012.tlg001.allen:11.189#τόφρʼ ἀναχωρείτω , τὸν δʼ ἄλλον λαὸν ἀνώχθω
urn:cts:greekLit:tlg0012.tlg001.allen:11.190#μάρνασθαι δηΐοισι κατὰ κρατερὴν ὑσμίνην .
urn:cts:greekLit:tlg0012.tlg001.allen:11.191#αὐτὰρ ἐπεί κʼ ἢ δουρὶ τυπεὶς ἢ βλήμενος ἰῷ
urn:cts:greekLit:tlg0012.tlg001.allen:11.192#εἰς ἵππους ἅλεται , τότε οἱ κράτος ἐγγυαλίξω
urn:cts:greekLit:tlg0012.tlg001.allen:11.193#κτείνειν εἰς ὅ κε νῆας ἐϋσσέλμους ἀφίκηται
urn:cts:greekLit:tlg0012.tlg001.allen:11.194#δύῃ τʼ ἠέλιος καὶ ἐπὶ κνέφας ἱερὸν ἔλθῃ .
urn:cts:greekLit:tlg0012.tlg001.allen:11.195#ὣς ἔφατʼ , οὐδʼ ἀπίθησε ποδήνεμος ὠκέα Ἶρις ,
urn:cts:greekLit:tlg0012.tlg001.allen:11.196#βῆ δὲ κατʼ Ἰδαίων ὀρέων εἰς Ἴλιον ἱρήν .
urn:cts:greekLit:tlg0012.tlg001.allen:11.197#εὗρʼ υἱὸν Πριάμοιο δαΐφρονος Ἕκτορα δῖον
urn:cts:greekLit:tlg0012.tlg001.allen:11.198#ἑσταότʼ ἔν θʼ ἵπποισι καὶ ἅρμασι κολλητοῖσιν ·
urn:cts:greekLit:tlg0012.tlg001.allen:11.199#ἀγχοῦ δʼ ἱσταμένη προσέφη πόδας ὠκέα Ἶρις ·
urn:cts:greekLit:tlg0012.tlg001.allen:11.200#Ἕκτορ υἱὲ Πριάμοιο Διὶ μῆτιν ἀτάλαντε
urn:cts:greekLit:tlg0012.tlg001.allen:11.201#Ζεύς με πατὴρ προέηκε τεῒν τάδε μυθήσασθαι .
urn:cts:greekLit:tlg0012.tlg001.allen:11.202#ὄφρʼ ἂν μέν κεν ὁρᾷς Ἀγαμέμνονα ποιμένα λαῶν
urn:cts:greekLit:tlg0012.tlg001.allen:11.203#θύνοντʼ ἐν προμάχοισιν , ἐναίροντα στίχας ἀνδρῶν ,
urn:cts:greekLit:tlg0012.tlg001.allen:11.204#τόφρʼ ὑπόεικε μάχης , τὸν δʼ ἄλλον λαὸν ἄνωχθι
urn:cts:greekLit:tlg0012.tlg001.allen:11.205#μάρνασθαι δηΐοισι κατὰ κρατερὴν ὑσμίνην .
urn:cts:greekLit:tlg0012.tlg001.allen:11.206#αὐτὰρ ἐπεί κʼ ἢ δουρὶ τυπεὶς ἢ βλήμενος ἰῷ
urn:cts:greekLit:tlg0012.tlg001.allen:11.207#εἰς ἵππους ἅλεται , τότε τοι κράτος ἐγγυαλίξει
urn:cts:greekLit:tlg0012.tlg001.allen:11.208#κτείνειν , εἰς ὅ κε νῆας ἐϋσσέλμους ἀφίκηαι
urn:cts:greekLit:tlg0012.tlg001.allen:11.209#δύῃ τʼ ἠέλιος καὶ ἐπὶ κνέφας ἱερὸν ἔλθῃ .
urn:cts:greekLit:tlg0012.tlg001.allen:11.210#ἣ μὲν ἄρʼ ὣς εἰποῦσʼ ἀπέβη πόδας ὠκέα Ἶρις ,
urn:cts:greekLit:tlg0012.tlg001.allen:11.211#Ἕκτωρ δʼ ἐξ ὀχέων σὺν τεύχεσιν ἆλτο χαμᾶζε ,
urn:cts:greekLit:tlg0012.tlg001.allen:11.212#πάλλων δʼ ὀξέα δοῦρα κατὰ στρατὸν ᾤχετο πάντῃ
urn:cts:greekLit:tlg0012.tlg001.allen:11.213#ὀτρύνων μαχέσασθαι , ἔγειρε δὲ φύλοπιν αἰνήν .
urn:cts:greekLit:tlg0012.tlg001.allen:11.214#οἳ δʼ ἐλελίχθησαν καὶ ἐναντίοι ἔσταν Ἀχαιῶν ,
urn:cts:greekLit:tlg0012.tlg001.allen:11.215#Ἀργεῖοι δʼ ἑτέρωθεν ἐκαρτύναντο φάλαγγας .
urn:cts:greekLit:tlg0012.tlg001.allen:11.216#ἀρτύνθη δὲ μάχη , στὰν δʼ ἀντίοι · ἐν δʼ Ἀγαμέμνων
urn:cts:greekLit:tlg0012.tlg001.allen:11.217#πρῶτος ὄρουσʼ , ἔθελεν δὲ πολὺ προμάχεσθαι ἁπάντων .
urn:cts:greekLit:tlg0012.tlg001.allen:11.218#ἔσπετε νῦν μοι Μοῦσαι Ὀλύμπια δώματʼ ἔχουσαι
urn:cts:greekLit:tlg0012.tlg001.allen:11.219#ὅς τις δὴ πρῶτος Ἀγαμέμνονος ἀντίον ἦλθεν
urn:cts:greekLit:tlg0012.tlg001.allen:11.220#ἢ αὐτῶν Τρώων ἠὲ κλειτῶν ἐπικούρων .
urn:cts:greekLit:tlg0012.tlg001.allen:11.221#Ἰφιδάμας Ἀντηνορίδης ἠΰς τε μέγας τε
urn:cts:greekLit:tlg0012.tlg001.allen:11.222#ὃς τράφη ἐν Θρῄκῃ ἐριβώλακι μητέρι μήλων ·
urn:cts:greekLit:tlg0012.tlg001.allen:11.223#Κισσῆς τόν γʼ ἔθρεψε δόμοις ἔνι τυτθὸν ἐόντα
urn:cts:greekLit:tlg0012.tlg001.allen:11.224#μητροπάτωρ , ὃς τίκτε Θεανὼ καλλιπάρῃον ·
urn:cts:greekLit:tlg0012.tlg001.allen:11.225#αὐτὰρ ἐπεί ῥʼ ἥβης ἐρικυδέος ἵκετο μέτρον ,
urn:cts:greekLit:tlg0012.tlg001.allen:11.226#αὐτοῦ μιν κατέρυκε , δίδου δʼ ὅ γε θυγατέρα ἥν ·
urn:cts:greekLit:tlg0012.tlg001.allen:11.227#γήμας δʼ ἐκ θαλάμοιο μετὰ κλέος ἵκετʼ Ἀχαιῶν
urn:cts:greekLit:tlg0012.tlg001.allen:11.228#σὺν δυοκαίδεκα νηυσὶ κορωνίσιν , αἵ οἱ ἕποντο .
urn:cts:greekLit:tlg0012.tlg001.allen:11.229#τὰς μὲν ἔπειτʼ ἐν Περκώτῃ λίπε νῆας ἐΐσας ,
urn:cts:greekLit:tlg0012.tlg001.allen:11.230#αὐτὰρ ὃ πεζὸς ἐὼν ἐς Ἴλιον εἰληλούθει ·
urn:cts:greekLit:tlg0012.tlg001.allen:11.231#ὅς ῥα τότʼ Ἀτρεΐδεω Ἀγαμέμνονος ἀντίον ἦλθεν .
urn:cts:greekLit:tlg0012.tlg001.allen:11.232#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες ,
urn:cts:greekLit:tlg0012.tlg001.allen:11.233#Ἀτρεΐδης μὲν ἅμαρτε , παραὶ δέ οἱ ἐτράπετʼ ἔγχος ,
urn:cts:greekLit:tlg0012.tlg001.allen:11.234#Ἰφιδάμας δὲ κατὰ ζώνην θώρηκος ἔνερθε
urn:cts:greekLit:tlg0012.tlg001.allen:11.235#νύξʼ , ἐπὶ δʼ αὐτὸς ἔρεισε βαρείῃ χειρὶ πιθήσας ·
urn:cts:greekLit:tlg0012.tlg001.allen:11.236#οὐδʼ ἔτορε ζωστῆρα παναίολον , ἀλλὰ πολὺ πρὶν
urn:cts:greekLit:tlg0012.tlg001.allen:11.237#ἀργύρῳ ἀντομένη μόλιβος ὣς ἐτράπετʼ αἰχμή .
urn:cts:greekLit:tlg0012.tlg001.allen:11.238#καὶ τό γε χειρὶ λαβὼν εὐρὺ κρείων Ἀγαμέμνων
urn:cts:greekLit:tlg0012.tlg001.allen:11.239#ἕλκʼ ἐπὶ οἷ μεμαὼς ὥς τε λίς , ἐκ δʼ ἄρα χειρὸς
urn:cts:greekLit:tlg0012.tlg001.allen:11.240#σπάσσατο · τὸν δʼ ἄορι πλῆξʼ αὐχένα , λῦσε δὲ γυῖα .
urn:cts:greekLit:tlg0012.tlg001.allen:11.241#ὣς ὃ μὲν αὖθι πεσὼν κοιμήσατο χάλκεον ὕπνον
urn:cts:greekLit:tlg0012.tlg001.allen:11.242#οἰκτρὸς ἀπὸ μνηστῆς ἀλόχου , ἀστοῖσιν ἀρήγων ,
urn:cts:greekLit:tlg0012.tlg001.allen:11.243#κουριδίης , ἧς οὔ τι χάριν ἴδε , πολλὰ δʼ ἔδωκε ·
urn:cts:greekLit:tlg0012.tlg001.allen:11.244#πρῶθʼ ἑκατὸν βοῦς δῶκεν , ἔπειτα δὲ χίλιʼ ὑπέστη
urn:cts:greekLit:tlg0012.tlg001.allen:11.245#αἶγας ὁμοῦ καὶ ὄϊς , τά οἱ ἄσπετα ποιμαίνοντο .
urn:cts:greekLit:tlg0012.tlg001.allen:11.246#δὴ τότε γʼ Ἀτρεΐδης Ἀγαμέμνων ἐξενάριξε ,
urn:cts:greekLit:tlg0012.tlg001.allen:11.247#βῆ δὲ φέρων ἀνʼ ὅμιλον Ἀχαιῶν τεύχεα καλά .
urn:cts:greekLit:tlg0012.tlg001.allen:11.248#τὸν δʼ ὡς οὖν ἐνόησε Κόων ἀριδείκετος ἀνδρῶν
urn:cts:greekLit:tlg0012.tlg001.allen:11.249#πρεσβυγενὴς Ἀντηνορίδης , κρατερόν ῥά ἑ πένθος
urn:cts:greekLit:tlg0012.tlg001.allen:11.250#ὀφθαλμοὺς ἐκάλυψε κασιγνήτοιο πεσόντος .
urn:cts:greekLit:tlg0012.tlg001.allen:11.251#στῆ δʼ εὐρὰξ σὺν δουρὶ λαθὼν Ἀγαμέμνονα δῖον ,
urn:cts:greekLit:tlg0012.tlg001.allen:11.252#νύξε δέ μιν κατὰ χεῖρα μέσην ἀγκῶνος ἔνερθε ,
urn:cts:greekLit:tlg0012.tlg001.allen:11.253#ἀντικρὺ δὲ διέσχε φαεινοῦ δουρὸς ἀκωκή .
urn:cts:greekLit:tlg0012.tlg001.allen:11.254#ῥίγησέν τʼ ἄρʼ ἔπειτα ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:11.255#ἀλλʼ οὐδʼ ὧς ἀπέληγε μάχης ἠδὲ πτολέμοιο ,
urn:cts:greekLit:tlg0012.tlg001.allen:11.256#ἀλλʼ ἐπόρουσε Κόωνι ἔχων ἀνεμοτρεφὲς ἔγχος .
urn:cts:greekLit:tlg0012.tlg001.allen:11.257#ἤτοι ὃ Ἰφιδάμαντα κασίγνητον καὶ ὄπατρον
urn:cts:greekLit:tlg0012.tlg001.allen:11.258#ἕλκε ποδὸς μεμαώς , καὶ ἀΰτει πάντας ἀρίστους ·
urn:cts:greekLit:tlg0012.tlg001.allen:11.259#τὸν δʼ ἕλκοντʼ ἀνʼ ὅμιλον ὑπʼ ἀσπίδος ὀμφαλοέσσης
urn:cts:greekLit:tlg0012.tlg001.allen:11.260#οὔτησε ξυστῷ χαλκήρεϊ , λῦσε δὲ γυῖα ·
urn:cts:greekLit:tlg0012.tlg001.allen:11.261#τοῖο δʼ ἐπʼ Ἰφιδάμαντι κάρη ἀπέκοψε παραστάς .
urn:cts:greekLit:tlg0012.tlg001.allen:11.262#ἔνθʼ Ἀντήνορος υἷες ὑπʼ Ἀτρεΐδῃ βασιλῆϊ
urn:cts:greekLit:tlg0012.tlg001.allen:11.263#πότμον ἀναπλήσαντες ἔδυν δόμον Ἄϊδος εἴσω .
urn:cts:greekLit:tlg0012.tlg001.allen:11.264#αὐτὰρ ὃ τῶν ἄλλων ἐπεπωλεῖτο στίχας ἀνδρῶν
urn:cts:greekLit:tlg0012.tlg001.allen:11.265#ἔγχεΐ τʼ ἄορί τε μεγάλοισί τε χερμαδίοισιν ,
urn:cts:greekLit:tlg0012.tlg001.allen:11.266#ὄφρά οἱ αἷμʼ ἔτι θερμὸν ἀνήνοθεν ἐξ ὠτειλῆς .
urn:cts:greekLit:tlg0012.tlg001.allen:11.267#αὐτὰρ ἐπεὶ τὸ μὲν ἕλκος ἐτέρσετο , παύσατο δʼ αἷμα ,
urn:cts:greekLit:tlg0012.tlg001.allen:11.268#ὀξεῖαι δʼ ὀδύναι δῦνον μένος Ἀτρεΐδαο .
urn:cts:greekLit:tlg0012.tlg001.allen:11.269#ὡς δʼ ὅτʼ ἂν ὠδίνουσαν ἔχῃ βέλος ὀξὺ γυναῖκα
urn:cts:greekLit:tlg0012.tlg001.allen:11.270#δριμύ , τό τε προϊεῖσι μογοστόκοι Εἰλείθυιαι
urn:cts:greekLit:tlg0012.tlg001.allen:11.271#Ἥρης θυγατέρες πικρὰς ὠδῖνας ἔχουσαι ,
urn:cts:greekLit:tlg0012.tlg001.allen:11.272#ὣς ὀξεῖʼ ὀδύναι δῦνον μένος Ἀτρεΐδαο .
urn:cts:greekLit:tlg0012.tlg001.allen:11.273#ἐς δίφρον δʼ ἀνόρουσε , καὶ ἡνιόχῳ ἐπέτελλε
urn:cts:greekLit:tlg0012.tlg001.allen:11.274#νηυσὶν ἔπι γλαφυρῇσιν ἐλαυνέμεν · ἤχθετο γὰρ κῆρ .
urn:cts:greekLit:tlg0012.tlg001.allen:11.275#ἤϋσεν δὲ διαπρύσιον Δαναοῖσι γεγωνώς ·
urn:cts:greekLit:tlg0012.tlg001.allen:11.276#ὦ φίλοι Ἀργείων ἡγήτορες ἠδὲ μέδοντες
urn:cts:greekLit:tlg0012.tlg001.allen:11.277#ὑμεῖς μὲν νῦν νηυσὶν ἀμύνετε ποντοπόροισι
urn:cts:greekLit:tlg0012.tlg001.allen:11.278#φύλοπιν ἀργαλέην , ἐπεὶ οὐκ ἐμὲ μητίετα Ζεὺς
urn:cts:greekLit:tlg0012.tlg001.allen:11.279#εἴασε Τρώεσσι πανημέριον πολεμίζειν .
urn:cts:greekLit:tlg0012.tlg001.allen:11.280#ὣς ἔφαθʼ , ἡνίοχος δʼ ἵμασεν καλλίτριχας ἵππους
urn:cts:greekLit:tlg0012.tlg001.allen:11.281#νῆας ἔπι γλαφυράς · τὼ δʼ οὐκ ἀέκοντε πετέσθην ·
urn:cts:greekLit:tlg0012.tlg001.allen:11.282#ἄφρεον δὲ στήθεα , ῥαίνοντο δὲ νέρθε κονίῃ
urn:cts:greekLit:tlg0012.tlg001.allen:11.283#τειρόμενον βασιλῆα μάχης ἀπάνευθε φέροντες .
urn:cts:greekLit:tlg0012.tlg001.allen:11.284#Ἕκτωρ δʼ ὡς ἐνόησʼ Ἀγαμέμνονα νόσφι κιόντα
urn:cts:greekLit:tlg0012.tlg001.allen:11.285#Τρωσί τε καὶ Λυκίοισιν ἐκέκλετο μακρὸν ἀΰσας ·
urn:cts:greekLit:tlg0012.tlg001.allen:11.286#Τρῶες καὶ Λύκιοι καὶ Δάρδανοι ἀγχιμαχηταὶ
urn:cts:greekLit:tlg0012.tlg001.allen:11.287#ἀνέρες ἔστε φίλοι , μνήσασθε δὲ θούριδος ἀλκῆς .
urn:cts:greekLit:tlg0012.tlg001.allen:11.288#οἴχετʼ ἀνὴρ ὤριστος , ἐμοὶ δὲ μέγʼ εὖχος ἔδωκε
urn:cts:greekLit:tlg0012.tlg001.allen:11.289#Ζεὺς Κρονίδης · ἀλλʼ ἰθὺς ἐλαύνετε μώνυχας ἵππους
urn:cts:greekLit:tlg0012.tlg001.allen:11.290#ἰφθίμων Δαναῶν , ἵνʼ ὑπέρτερον εὖχος ἄρησθε .
urn:cts:greekLit:tlg0012.tlg001.allen:11.291#ὣς εἰπὼν ὄτρυνε μένος καὶ θυμὸν ἑκάστου .
urn:cts:greekLit:tlg0012.tlg001.allen:11.292#ὡς δʼ ὅτε πού τις θηρητὴρ κύνας ἀργιόδοντας
urn:cts:greekLit:tlg0012.tlg001.allen:11.293#σεύῃ ἐπʼ ἀγροτέρῳ συῒ καπρίῳ ἠὲ λέοντι ,
urn:cts:greekLit:tlg0012.tlg001.allen:11.294#ὣς ἐπʼ Ἀχαιοῖσιν σεῦε Τρῶας μεγαθύμους
urn:cts:greekLit:tlg0012.tlg001.allen:11.295#Ἕκτωρ Πριαμίδης βροτολοιγῷ ἶσος Ἄρηϊ .
urn:cts:greekLit:tlg0012.tlg001.allen:11.296#αὐτὸς δʼ ἐν πρώτοισι μέγα φρονέων ἐβεβήκει ,
urn:cts:greekLit:tlg0012.tlg001.allen:11.297#ἐν δʼ ἔπεσʼ ὑσμίνῃ ὑπεραέϊ ἶσος ἀέλλῃ ,
urn:cts:greekLit:tlg0012.tlg001.allen:11.298#ἥ τε καθαλλομένη ἰοειδέα πόντον ὀρίνει .
urn:cts:greekLit:tlg0012.tlg001.allen:11.299#ἔνθα τίνα πρῶτον , τίνα δʼ ὕστατον ἐξενάριξεν
urn:cts:greekLit:tlg0012.tlg001.allen:11.300#Ἕκτωρ Πριαμίδης , ὅτε οἱ Ζεὺς κῦδος ἔδωκεν ;
urn:cts:greekLit:tlg0012.tlg001.allen:11.301#Ἀσαῖον μὲν πρῶτα καὶ Αὐτόνοον καὶ Ὀπίτην
urn:cts:greekLit:tlg0012.tlg001.allen:11.302#καὶ Δόλοπα Κλυτίδην καὶ Ὀφέλτιον ἠδʼ Ἀγέλαον
urn:cts:greekLit:tlg0012.tlg001.allen:11.303#Αἴσυμνόν τʼ Ὦρόν τε καὶ Ἱππόνοον μενεχάρμην .
urn:cts:greekLit:tlg0012.tlg001.allen:11.304#τοὺς ἄρʼ ὅ γʼ ἡγεμόνας Δαναῶν ἕλεν , αὐτὰρ ἔπειτα
urn:cts:greekLit:tlg0012.tlg001.allen:11.305#πληθύν , ὡς ὁπότε νέφεα Ζέφυρος στυφελίξῃ
urn:cts:greekLit:tlg0012.tlg001.allen:11.306#ἀργεστᾶο Νότοιο βαθείῃ λαίλαπι τύπτων ·
urn:cts:greekLit:tlg0012.tlg001.allen:11.307#πολλὸν δὲ τρόφι κῦμα κυλίνδεται , ὑψόσε δʼ ἄχνη
urn:cts:greekLit:tlg0012.tlg001.allen:11.308#σκίδναται ἐξ ἀνέμοιο πολυπλάγκτοιο ἰωῆς ·
urn:cts:greekLit:tlg0012.tlg001.allen:11.309#ὣς ἄρα πυκνὰ καρήαθʼ ὑφʼ Ἕκτορι δάμνατο λαῶν .
urn:cts:greekLit:tlg0012.tlg001.allen:11.310#ἔνθά κε λοιγὸς ἔην καὶ ἀμήχανα ἔργα γένοντο ,
urn:cts:greekLit:tlg0012.tlg001.allen:11.311#καί νύ κεν ἐν νήεσσι πέσον φεύγοντες Ἀχαιοί ,
urn:cts:greekLit:tlg0012.tlg001.allen:11.312#εἰ μὴ Τυδεΐδῃ Διομήδεϊ κέκλετʼ Ὀδυσσεύς ·
urn:cts:greekLit:tlg0012.tlg001.allen:11.313#Τυδεΐδη τί παθόντε λελάσμεθα θούριδος ἀλκῆς ;
urn:cts:greekLit:tlg0012.tlg001.allen:11.314#ἀλλʼ ἄγε δεῦρο πέπον , παρʼ ἔμʼ ἵσταο · δὴ γὰρ ἔλεγχος
urn:cts:greekLit:tlg0012.tlg001.allen:11.315#ἔσσεται εἴ κεν νῆας ἕλῃ κορυθαίολος Ἕκτωρ .
urn:cts:greekLit:tlg0012.tlg001.allen:11.316#τὸν δʼ ἀπαμειβόμενος προσέφη κρατερὸς Διομήδης ·
urn:cts:greekLit:tlg0012.tlg001.allen:11.317#ἤτοι ἐγὼ μενέω καὶ τλήσομαι · ἀλλὰ μίνυνθα
urn:cts:greekLit:tlg0012.tlg001.allen:11.318#ἡμέων ἔσσεται ἦδος , ἐπεὶ νεφεληγερέτα Ζεὺς
urn:cts:greekLit:tlg0012.tlg001.allen:11.319#Τρωσὶν δὴ βόλεται δοῦναι κράτος ἠέ περ ἡμῖν .
urn:cts:greekLit:tlg0012.tlg001.allen:11.320#ἦ καὶ Θυμβραῖον μὲν ἀφʼ ἵππων ὦσε χαμᾶζε
urn:cts:greekLit:tlg0012.tlg001.allen:11.321#δουρὶ βαλὼν κατὰ μαζὸν ἀριστερόν · αὐτὰρ Ὀδυσσεὺς
urn:cts:greekLit:tlg0012.tlg001.allen:11.322#ἀντίθεον θεράποντα Μολίονα τοῖο ἄνακτος .
urn:cts:greekLit:tlg0012.tlg001.allen:11.323#τοὺς μὲν ἔπειτʼ εἴασαν , ἐπεὶ πολέμου ἀπέπαυσαν ·
urn:cts:greekLit:tlg0012.tlg001.allen:11.324#τὼ δʼ ἀνʼ ὅμιλον ἰόντε κυδοίμεον , ὡς ὅτε κάπρω
urn:cts:greekLit:tlg0012.tlg001.allen:11.325#ἐν κυσὶ θηρευτῇσι μέγα φρονέοντε πέσητον ·
urn:cts:greekLit:tlg0012.tlg001.allen:11.326#ὣς ὄλεκον Τρῶας πάλιν ὀρμένω · αὐτὰρ Ἀχαιοὶ
urn:cts:greekLit:tlg0012.tlg001.allen:11.327#ἀσπασίως φεύγοντες ἀνέπνεον Ἕκτορα δῖον .
urn:cts:greekLit:tlg0012.tlg001.allen:11.328#ἔνθʼ ἑλέτην δίφρόν τε καὶ ἀνέρε δήμου ἀρίστω
urn:cts:greekLit:tlg0012.tlg001.allen:11.329#υἷε δύω Μέροπος Περκωσίου , ὃς περὶ πάντων
urn:cts:greekLit:tlg0012.tlg001.allen:11.330#ᾔδεε μαντοσύνας , οὐδὲ οὓς παῖδας ἔασκε
urn:cts:greekLit:tlg0012.tlg001.allen:11.331#στείχειν ἐς πόλεμον φθισήνορα · τὼ δέ οἱ οὔ τι
urn:cts:greekLit:tlg0012.tlg001.allen:11.332#πειθέσθην · κῆρες γὰρ ἄγον μέλανος θανάτοιο .
urn:cts:greekLit:tlg0012.tlg001.allen:11.333#τοὺς μὲν Τυδεΐδης δουρικλειτὸς Διομήδης
urn:cts:greekLit:tlg0012.tlg001.allen:11.334#θυμοῦ καὶ ψυχῆς κεκαδὼν κλυτὰ τεύχεʼ ἀπηύρα ·
urn:cts:greekLit:tlg0012.tlg001.allen:11.335#Ἱππόδαμον δʼ Ὀδυσεὺς καὶ Ὑπείροχον ἐξενάριξεν .
urn:cts:greekLit:tlg0012.tlg001.allen:11.336#ἔνθά σφιν κατὰ ἶσα μάχην ἐτάνυσσε Κρονίων
urn:cts:greekLit:tlg0012.tlg001.allen:11.337#ἐξ Ἴδης καθορῶν · τοὶ δʼ ἀλλήλους ἐνάριζον .
urn:cts:greekLit:tlg0012.tlg001.allen:11.338#ἤτοι Τυδέος υἱὸς Ἀγάστροφον οὔτασε δουρὶ
urn:cts:greekLit:tlg0012.tlg001.allen:11.339#Παιονίδην ἥρωα κατʼ ἰσχίον · οὐ δέ οἱ ἵπποι
urn:cts:greekLit:tlg0012.tlg001.allen:11.340#ἐγγὺς ἔσαν προφυγεῖν , ἀάσατο δὲ μέγα θυμῷ .
urn:cts:greekLit:tlg0012.tlg001.allen:11.341#τοὺς μὲν γὰρ θεράπων ἀπάνευθʼ ἔχεν , αὐτὰρ ὃ πεζὸς
urn:cts:greekLit:tlg0012.tlg001.allen:11.342#θῦνε διὰ προμάχων , εἷος φίλον ὤλεσε θυμόν .
urn:cts:greekLit:tlg0012.tlg001.allen:11.343#Ἕκτωρ δʼ ὀξὺ νόησε κατὰ στίχας , ὦρτο δʼ ἐπʼ αὐτοὺς
urn:cts:greekLit:tlg0012.tlg001.allen:11.344#κεκλήγων · ἅμα δὲ Τρώων εἵποντο φάλαγγες .
urn:cts:greekLit:tlg0012.tlg001.allen:11.345#τὸν δὲ ἰδὼν ῥίγησε βοὴν ἀγαθὸς Διομήδης ,
urn:cts:greekLit:tlg0012.tlg001.allen:11.346#αἶψα δʼ Ὀδυσσῆα προσεφώνεεν ἐγγὺς ἐόντα ·
urn:cts:greekLit:tlg0012.tlg001.allen:11.347#νῶϊν δὴ τόδε πῆμα κυλίνδεται ὄβριμος Ἕκτωρ ·
urn:cts:greekLit:tlg0012.tlg001.allen:11.348#ἀλλʼ ἄγε δὴ στέωμεν καὶ ἀλεξώμεσθα μένοντες .
urn:cts:greekLit:tlg0012.tlg001.allen:11.349#ἦ ῥα , καὶ ἀμπεπαλὼν προΐει δολιχόσκιον ἔγχος
urn:cts:greekLit:tlg0012.tlg001.allen:11.350#καὶ βάλεν , οὐδʼ ἀφάμαρτε τιτυσκόμενος κεφαλῆφιν ,
urn:cts:greekLit:tlg0012.tlg001.allen:11.351#ἄκρην κὰκ κόρυθα · πλάγχθη δʼ ἀπὸ χαλκόφι χαλκός ,
urn:cts:greekLit:tlg0012.tlg001.allen:11.352#οὐδʼ ἵκετο χρόα καλόν · ἐρύκακε γὰρ τρυφάλεια
urn:cts:greekLit:tlg0012.tlg001.allen:11.353#τρίπτυχος αὐλῶπις , τήν οἱ πόρε Φοῖβος Ἀπόλλων .
urn:cts:greekLit:tlg0012.tlg001.allen:11.354#Ἕκτωρ δʼ ὦκʼ ἀπέλεθρον ἀνέδραμε , μίκτο δʼ ὁμίλῳ ,
urn:cts:greekLit:tlg0012.tlg001.allen:11.355#στῆ δὲ γνὺξ ἐριπὼν καὶ ἐρείσατο χειρὶ παχείῃ
urn:cts:greekLit:tlg0012.tlg001.allen:11.356#γαίης · ἀμφὶ δὲ ὄσσε κελαινὴ νὺξ ἐκάλυψεν .
urn:cts:greekLit:tlg0012.tlg001.allen:11.357#ὄφρα δὲ Τυδεΐδης μετὰ δούρατος ᾤχετʼ ἐρωὴν
urn:cts:greekLit:tlg0012.tlg001.allen:11.358#τῆλε διὰ προμάχων , ὅθι οἱ καταείσατο γαίης
urn:cts:greekLit:tlg0012.tlg001.allen:11.359#τόφρʼ Ἕκτωρ ἔμπνυτο , καὶ ἂψ ἐς δίφρον ὀρούσας
urn:cts:greekLit:tlg0012.tlg001.allen:11.360#ἐξέλασʼ ἐς πληθύν , καὶ ἀλεύατο κῆρα μέλαιναν .
urn:cts:greekLit:tlg0012.tlg001.allen:11.361#δουρὶ δʼ ἐπαΐσσων προσέφη κρατερὸς Διομήδης ·
urn:cts:greekLit:tlg0012.tlg001.allen:11.362#ἐξ αὖ νῦν ἔφυγες θάνατον κύον · ἦ τέ τοι ἄγχι
urn:cts:greekLit:tlg0012.tlg001.allen:11.363#ἦλθε κακόν · νῦν αὖτέ σʼ ἐρύσατο Φοῖβος Ἀπόλλων
urn:cts:greekLit:tlg0012.tlg001.allen:11.364#ᾧ μέλλεις εὔχεσθαι ἰὼν ἐς δοῦπον ἀκόντων .
urn:cts:greekLit:tlg0012.tlg001.allen:11.365#ἦ θήν σʼ ἐξανύω γε καὶ ὕστερον ἀντιβολήσας ,
urn:cts:greekLit:tlg0012.tlg001.allen:11.366#εἴ πού τις καὶ ἔμοιγε θεῶν ἐπιτάρροθός ἐστι .
urn:cts:greekLit:tlg0012.tlg001.allen:11.367#νῦν αὖ τοὺς ἄλλους ἐπιείσομαι , ὅν κε κιχείω .
urn:cts:greekLit:tlg0012.tlg001.allen:11.368#ἦ , καὶ Παιονίδην δουρὶ κλυτὸν ἐξενάριζεν .
urn:cts:greekLit:tlg0012.tlg001.allen:11.369#αὐτὰρ Ἀλέξανδρος Ἑλένης πόσις ἠϋκόμοιο
urn:cts:greekLit:tlg0012.tlg001.allen:11.370#Τυδεΐδῃ ἔπι τόξα τιταίνετο ποιμένι λαῶν ,
urn:cts:greekLit:tlg0012.tlg001.allen:11.371#στήλῃ κεκλιμένος ἀνδροκμήτῳ ἐπὶ τύμβῳ
urn:cts:greekLit:tlg0012.tlg001.allen:11.372#Ἴλου Δαρδανίδαο , παλαιοῦ δημογέροντος .
urn:cts:greekLit:tlg0012.tlg001.allen:11.373#ἤτοι ὃ μὲν θώρηκα Ἀγαστρόφου ἰφθίμοιο
urn:cts:greekLit:tlg0012.tlg001.allen:11.374#αἴνυτʼ ἀπὸ στήθεσφι παναίολον ἀσπίδα τʼ ὤμων
urn:cts:greekLit:tlg0012.tlg001.allen:11.375#καὶ κόρυθα βριαρήν · ὃ δὲ τόξου πῆχυν ἄνελκε
urn:cts:greekLit:tlg0012.tlg001.allen:11.376#καὶ βάλεν , οὐδʼ ἄρα μιν ἅλιον βέλος ἔκφυγε χειρός ,
urn:cts:greekLit:tlg0012.tlg001.allen:11.377#ταρσὸν δεξιτεροῖο ποδός · διὰ δʼ ἀμπερὲς ἰὸς
urn:cts:greekLit:tlg0012.tlg001.allen:11.378#ἐν γαίῃ κατέπηκτο · ὃ δὲ μάλα ἡδὺ γελάσσας
urn:cts:greekLit:tlg0012.tlg001.allen:11.379#ἐκ λόχου ἀμπήδησε καὶ εὐχόμενος ἔπος ηὔδα ·
urn:cts:greekLit:tlg0012.tlg001.allen:11.380#βέβληαι οὐδʼ ἅλιον βέλος ἔκφυγεν · ὡς ὄφελόν τοι
urn:cts:greekLit:tlg0012.tlg001.allen:11.381#νείατον ἐς κενεῶνα βαλὼν ἐκ θυμὸν ἑλέσθαι .
urn:cts:greekLit:tlg0012.tlg001.allen:11.382#οὕτω κεν καὶ Τρῶες ἀνέπνευσαν κακότητος ,
urn:cts:greekLit:tlg0012.tlg001.allen:11.383#οἵ τέ σε πεφρίκασι λέονθʼ ὡς μηκάδες αἶγες .
urn:cts:greekLit:tlg0012.tlg001.allen:11.384#τὸν δʼ οὐ ταρβήσας προσέφη κρατερὸς Διομήδης ·
urn:cts:greekLit:tlg0012.tlg001.allen:11.385#τοξότα λωβητὴρ κέρᾳ ἀγλαὲ παρθενοπῖπα
urn:cts:greekLit:tlg0012.tlg001.allen:11.386#εἰ μὲν δὴ ἀντίβιον σὺν τεύχεσι πειρηθείης ,
urn:cts:greekLit:tlg0012.tlg001.allen:11.387#οὐκ ἄν τοι χραίσμῃσι βιὸς καὶ ταρφέες ἰοί ·
urn:cts:greekLit:tlg0012.tlg001.allen:11.388#νῦν δέ μʼ ἐπιγράψας ταρσὸν ποδὸς εὔχεαι αὔτως .
urn:cts:greekLit:tlg0012.tlg001.allen:11.389#οὐκ ἀλέγω , ὡς εἴ με γυνὴ βάλοι ἢ πάϊς ἄφρων ·
urn:cts:greekLit:tlg0012.tlg001.allen:11.390#κωφὸν γὰρ βέλος ἀνδρὸς ἀνάλκιδος οὐτιδανοῖο .
urn:cts:greekLit:tlg0012.tlg001.allen:11.391#ἦ τʼ ἄλλως ὑπʼ ἐμεῖο , καὶ εἴ κʼ ὀλίγον περ ἐπαύρῃ ,
urn:cts:greekLit:tlg0012.tlg001.allen:11.392#ὀξὺ βέλος πέλεται , καὶ ἀκήριον αἶψα τίθησι .
urn:cts:greekLit:tlg0012.tlg001.allen:11.393#τοῦ δὲ γυναικὸς μέν τʼ ἀμφίδρυφοί εἰσι παρειαί ,
urn:cts:greekLit:tlg0012.tlg001.allen:11.394#παῖδες δʼ ὀρφανικοί · ὃ δέ θʼ αἵματι γαῖαν ἐρεύθων
urn:cts:greekLit:tlg0012.tlg001.allen:11.395#πύθεται , οἰωνοὶ δὲ περὶ πλέες ἠὲ γυναῖκες .
urn:cts:greekLit:tlg0012.tlg001.allen:11.396#ὣς φάτο , τοῦ δʼ Ὀδυσεὺς δουρικλυτὸς ἐγγύθεν ἐλθὼν
urn:cts:greekLit:tlg0012.tlg001.allen:11.397#ἔστη πρόσθʼ · ὃ δʼ ὄπισθε καθεζόμενος βέλος ὠκὺ
urn:cts:greekLit:tlg0012.tlg001.allen:11.398#ἐκ ποδὸς ἕλκʼ , ὀδύνη δὲ διὰ χροὸς ἦλθʼ ἀλεγεινή .
urn:cts:greekLit:tlg0012.tlg001.allen:11.399#ἐς δίφρον δʼ ἀνόρουσε , καὶ ἡνιόχῳ ἐπέτελλε
urn:cts:greekLit:tlg0012.tlg001.allen:11.400#νηυσὶν ἔπι γλαφυρῇσιν ἐλαυνέμεν · ἤχθετο γὰρ κῆρ .
urn:cts:greekLit:tlg0012.tlg001.allen:11.401#οἰώθη δʼ Ὀδυσεὺς δουρὶ κλυτός , οὐδέ τις αὐτῷ
urn:cts:greekLit:tlg0012.tlg001.allen:11.402#Ἀργείων παρέμεινεν , ἐπεὶ φόβος ἔλλαβε πάντας ·
urn:cts:greekLit:tlg0012.tlg001.allen:11.403#ὀχθήσας δʼ ἄρα εἶπε πρὸς ὃν μεγαλήτορα θυμόν ·
urn:cts:greekLit:tlg0012.tlg001.allen:11.404#ὤ μοι ἐγὼ τί πάθω ; μέγα μὲν κακὸν αἴ κε φέβωμαι
urn:cts:greekLit:tlg0012.tlg001.allen:11.405#πληθὺν ταρβήσας · τὸ δὲ ῥίγιον αἴ κεν ἁλώω
urn:cts:greekLit:tlg0012.tlg001.allen:11.406#μοῦνος · τοὺς δʼ ἄλλους Δαναοὺς ἐφόβησε Κρονίων .
urn:cts:greekLit:tlg0012.tlg001.allen:11.407#ἀλλὰ τί ἤ μοι ταῦτα φίλος διελέξατο θυμός ;
urn:cts:greekLit:tlg0012.tlg001.allen:11.408#οἶδα γὰρ ὅττι κακοὶ μὲν ἀποίχονται πολέμοιο ,
urn:cts:greekLit:tlg0012.tlg001.allen:11.409#ὃς δέ κʼ ἀριστεύῃσι μάχῃ ἔνι τὸν δὲ μάλα χρεὼ
urn:cts:greekLit:tlg0012.tlg001.allen:11.410#ἑστάμεναι κρατερῶς , ἤ τʼ ἔβλητʼ ἤ τʼ ἔβαλʼ ἄλλον .
urn:cts:greekLit:tlg0012.tlg001.allen:11.411#εἷος ὃ ταῦθʼ ὥρμαινε κατὰ φρένα καὶ κατὰ θυμόν ,
urn:cts:greekLit:tlg0012.tlg001.allen:11.412#τόφρα δʼ ἐπὶ Τρώων στίχες ἤλυθον ἀσπιστάων ,
urn:cts:greekLit:tlg0012.tlg001.allen:11.413#ἔλσαν δʼ ἐν μέσσοισι , μετὰ σφίσι πῆμα τιθέντες .
urn:cts:greekLit:tlg0012.tlg001.allen:11.414#ὡς δʼ ὅτε κάπριον ἀμφὶ κύνες θαλεροί τʼ αἰζηοὶ
urn:cts:greekLit:tlg0012.tlg001.allen:11.415#σεύωνται , ὃ δέ τʼ εἶσι βαθείης ἐκ ξυλόχοιο
urn:cts:greekLit:tlg0012.tlg001.allen:11.416#θήγων λευκὸν ὀδόντα μετὰ γναμπτῇσι γένυσσιν ,
urn:cts:greekLit:tlg0012.tlg001.allen:11.417#ἀμφὶ δέ τʼ ἀΐσσονται , ὑπαὶ δέ τε κόμπος ὀδόντων
urn:cts:greekLit:tlg0012.tlg001.allen:11.418#γίγνεται , οἳ δὲ μένουσιν ἄφαρ δεινόν περ ἐόντα ,
urn:cts:greekLit:tlg0012.tlg001.allen:11.419#ὥς ῥα τότʼ ἀμφʼ Ὀδυσῆα Διῒ φίλον ἐσσεύοντο
urn:cts:greekLit:tlg0012.tlg001.allen:11.420#Τρῶες · ὃ δὲ πρῶτον μὲν ἀμύμονα Δηϊοπίτην
urn:cts:greekLit:tlg0012.tlg001.allen:11.421#οὔτασεν ὦμον ὕπερθεν ἐπάλμενος ὀξέϊ δουρί ,
urn:cts:greekLit:tlg0012.tlg001.allen:11.422#αὐτὰρ ἔπειτα Θόωνα καὶ Ἔννομον ἐξενάριξε .
urn:cts:greekLit:tlg0012.tlg001.allen:11.423#Χερσιδάμαντα δʼ ἔπειτα καθʼ ἵππων ἀΐξαντα
urn:cts:greekLit:tlg0012.tlg001.allen:11.424#δουρὶ κατὰ πρότμησιν ὑπʼ ἀσπίδος ὀμφαλοέσσης
urn:cts:greekLit:tlg0012.tlg001.allen:11.425#νύξεν · ὃ δʼ ἐν κονίῃσι πεσὼν ἕλε γαῖαν ἀγοστῷ .
urn:cts:greekLit:tlg0012.tlg001.allen:11.426#τοὺς μὲν ἔασʼ , ὃ δʼ ἄρʼ Ἱππασίδην Χάροπʼ οὔτασε δουρὶ
urn:cts:greekLit:tlg0012.tlg001.allen:11.427#αὐτοκασίγνητον εὐηφενέος Σώκοιο .
urn:cts:greekLit:tlg0012.tlg001.allen:11.428#τῷ δʼ ἐπαλεξήσων Σῶκος κίεν ἰσόθεος φώς ,
urn:cts:greekLit:tlg0012.tlg001.allen:11.429#στῆ δὲ μάλʼ ἐγγὺς ἰὼν καί μιν πρὸς μῦθον ἔειπεν
urn:cts:greekLit:tlg0012.tlg001.allen:11.430#ὦ Ὀδυσεῦ πολύαινε δόλων ἆτʼ ἠδὲ πόνοιο
urn:cts:greekLit:tlg0012.tlg001.allen:11.431#σήμερον ἢ δοιοῖσιν ἐπεύξεαι Ἱππασίδῃσι
urn:cts:greekLit:tlg0012.tlg001.allen:11.432#τοιώδʼ ἄνδρε κατακτείνας καὶ τεύχεʼ ἀπούρας ,
urn:cts:greekLit:tlg0012.tlg001.allen:11.433#ἤ κεν ἐμῷ ὑπὸ δουρὶ τυπεὶς ἀπὸ θυμὸν ὀλέσσῃς .
urn:cts:greekLit:tlg0012.tlg001.allen:11.434#ὣς εἰπὼν οὔτησε κατʼ ἀσπίδα πάντοσʼ ἐΐσην .
urn:cts:greekLit:tlg0012.tlg001.allen:11.435#διὰ μὲν ἀσπίδος ἦλθε φαεινῆς ὄβριμον ἔγχος ,
urn:cts:greekLit:tlg0012.tlg001.allen:11.436#καὶ διὰ θώρηκος πολυδαιδάλου ἠρήρειστο ,
urn:cts:greekLit:tlg0012.tlg001.allen:11.437#πάντα δʼ ἀπὸ πλευρῶν χρόα ἔργαθεν , οὐδʼ ἔτʼ ἔασε
urn:cts:greekLit:tlg0012.tlg001.allen:11.438#Παλλὰς Ἀθηναίη μιχθήμεναι ἔγκασι φωτός .
urn:cts:greekLit:tlg0012.tlg001.allen:11.439#γνῶ δʼ Ὀδυσεὺς ὅ οἱ οὔ τι τέλος κατακαίριον ἦλθεν ,
urn:cts:greekLit:tlg0012.tlg001.allen:11.440#ἂψ δʼ ἀναχωρήσας Σῶκον πρὸς μῦθον ἔειπεν ·
urn:cts:greekLit:tlg0012.tlg001.allen:11.441#ἆ δείλʼ ἦ μάλα δή σε κιχάνεται αἰπὺς ὄλεθρος .
urn:cts:greekLit:tlg0012.tlg001.allen:11.442#ἤτοι μέν ῥʼ ἔμʼ ἔπαυσας ἐπὶ Τρώεσσι μάχεσθαι ·
urn:cts:greekLit:tlg0012.tlg001.allen:11.443#σοὶ δʼ ἐγὼ ἐνθάδε φημὶ φόνον καὶ κῆρα μέλαιναν
urn:cts:greekLit:tlg0012.tlg001.allen:11.444#ἤματι τῷδʼ ἔσσεσθαι , ἐμῷ δʼ ὑπὸ δουρὶ δαμέντα
urn:cts:greekLit:tlg0012.tlg001.allen:11.445#εὖχος ἐμοὶ δώσειν , ψυχὴν δʼ Ἄϊδι κλυτοπώλῳ .
urn:cts:greekLit:tlg0012.tlg001.allen:11.446#ἦ , καὶ ὃ μὲν φύγαδʼ αὖτις ὑποστρέψας ἐβεβήκει ,
urn:cts:greekLit:tlg0012.tlg001.allen:11.447#τῷ δὲ μεταστρεφθέντι μεταφρένῳ ἐν δόρυ πῆξεν
urn:cts:greekLit:tlg0012.tlg001.allen:11.448#ὤμων μεσσηγύς , διὰ δὲ στήθεσφιν ἔλασσε ,
urn:cts:greekLit:tlg0012.tlg001.allen:11.449#δούπησεν δὲ πεσών · ὃ δʼ ἐπεύξατο δῖος Ὀδυσσεύς ·
urn:cts:greekLit:tlg0012.tlg001.allen:11.450#ὦ Σῶχʼ Ἱππάσου υἱὲ δαΐφρονος ἱπποδάμοιο
urn:cts:greekLit:tlg0012.tlg001.allen:11.451#φθῆ σε τέλος θανάτοιο κιχήμενον , οὐδʼ ὑπάλυξας .
urn:cts:greekLit:tlg0012.tlg001.allen:11.452#ἆ δείλʼ οὐ μὲν σοί γε πατὴρ καὶ πότνια μήτηρ
urn:cts:greekLit:tlg0012.tlg001.allen:11.453#ὄσσε καθαιρήσουσι θανόντι περ , ἀλλʼ οἰωνοὶ
urn:cts:greekLit:tlg0012.tlg001.allen:11.454#ὠμησταὶ ἐρύουσι , περὶ πτερὰ πυκνὰ βαλόντες .
urn:cts:greekLit:tlg0012.tlg001.allen:11.455#αὐτὰρ ἔμʼ , εἴ κε θάνω , κτεριοῦσί γε δῖοι Ἀχαιοί .
urn:cts:greekLit:tlg0012.tlg001.allen:11.456#ὣς εἰπὼν Σώκοιο δαΐφρονος ὄβριμον ἔγχος
urn:cts:greekLit:tlg0012.tlg001.allen:11.457#ἔξω τε χροὸς ἕλκε καὶ ἀσπίδος ὀμφαλοέσσης ·
urn:cts:greekLit:tlg0012.tlg001.allen:11.458#αἷμα δέ οἱ σπασθέντος ἀνέσσυτο , κῆδε δὲ θυμόν .
urn:cts:greekLit:tlg0012.tlg001.allen:11.459#Τρῶες δὲ μεγάθυμοι ὅπως ἴδον αἷμʼ Ὀδυσῆος
urn:cts:greekLit:tlg0012.tlg001.allen:11.460#κεκλόμενοι καθʼ ὅμιλον ἐπʼ αὐτῷ πάντες ἔβησαν .
urn:cts:greekLit:tlg0012.tlg001.allen:11.461#αὐτὰρ ὅ γʼ ἐξοπίσω ἀνεχάζετο , αὖε δʼ ἑταίρους .
urn:cts:greekLit:tlg0012.tlg001.allen:11.462#τρὶς μὲν ἔπειτʼ ἤϋσεν ὅσον κεφαλὴ χάδε φωτός ,
urn:cts:greekLit:tlg0012.tlg001.allen:11.463#τρὶς δʼ ἄϊεν ἰάχοντος ἄρηι φίλος Μενέλαος .
urn:cts:greekLit:tlg0012.tlg001.allen:11.464#αἶψα δʼ ἄρʼ Αἴαντα προσεφώνεεν ἐγγὺς ἐόντα ·
urn:cts:greekLit:tlg0012.tlg001.allen:11.465#Αἶαν διογενὲς Τελαμώνιε κοίρανε λαῶν
urn:cts:greekLit:tlg0012.tlg001.allen:11.466#ἀμφί μʼ Ὀδυσσῆος ταλασίφρονος ἵκετʼ ἀϋτὴ
urn:cts:greekLit:tlg0012.tlg001.allen:11.467#τῷ ἰκέλη ὡς εἴ ἑ βιῴατο μοῦνον ἐόντα
urn:cts:greekLit:tlg0012.tlg001.allen:11.468#Τρῶες ἀποτμήξαντες ἐνὶ κρατερῇ ὑσμίνῃ .
urn:cts:greekLit:tlg0012.tlg001.allen:11.469#ἀλλʼ ἴομεν καθʼ ὅμιλον · ἀλεξέμεναι γὰρ ἄμεινον .
urn:cts:greekLit:tlg0012.tlg001.allen:11.470#δείδω μή τι πάθῃσιν ἐνὶ Τρώεσσι μονωθεὶς
urn:cts:greekLit:tlg0012.tlg001.allen:11.471#ἐσθλὸς ἐών , μεγάλη δὲ ποθὴ Δαναοῖσι γένηται .
urn:cts:greekLit:tlg0012.tlg001.allen:11.472#ὣς εἰπὼν ὃ μὲν ἦρχʼ , ὃ δʼ ἅμʼ ἕσπετο ἰσόθεος φώς .
urn:cts:greekLit:tlg0012.tlg001.allen:11.473#εὗρον ἔπειτʼ Ὀδυσῆα Διῒ φίλον · ἀμφὶ δʼ ἄρʼ αὐτὸν
urn:cts:greekLit:tlg0012.tlg001.allen:11.474#Τρῶες ἕπονθʼ ὡς εἴ τε δαφοινοὶ θῶες ὄρεσφιν
urn:cts:greekLit:tlg0012.tlg001.allen:11.475#ἀμφʼ ἔλαφον κεραὸν βεβλημένον , ὅν τʼ ἔβαλʼ ἀνὴρ
urn:cts:greekLit:tlg0012.tlg001.allen:11.476#ἰῷ ἀπὸ νευρῆς · τὸν μέν τʼ ἤλυξε πόδεσσι
urn:cts:greekLit:tlg0012.tlg001.allen:11.477#φεύγων , ὄφρʼ αἷμα λιαρὸν καὶ γούνατʼ ὀρώρῃ ·
urn:cts:greekLit:tlg0012.tlg001.allen:11.478#αὐτὰρ ἐπεὶ δὴ τόν γε δαμάσσεται ὠκὺς ὀϊστός ,
urn:cts:greekLit:tlg0012.tlg001.allen:11.479#ὠμοφάγοι μιν θῶες ἐν οὔρεσι δαρδάπτουσιν
urn:cts:greekLit:tlg0012.tlg001.allen:11.480#ἐν νέμεϊ σκιερῷ · ἐπί τε λῖν ἤγαγε δαίμων
urn:cts:greekLit:tlg0012.tlg001.allen:11.481#σίντην · θῶες μέν τε διέτρεσαν , αὐτὰρ ὃ δάπτει ·
urn:cts:greekLit:tlg0012.tlg001.allen:11.482#ὥς ῥα τότʼ ἀμφʼ Ὀδυσῆα δαΐφρονα ποικιλομήτην
urn:cts:greekLit:tlg0012.tlg001.allen:11.483#Τρῶες ἕπον πολλοί τε καὶ ἄλκιμοι , αὐτὰρ ὅ γʼ ἥρως
urn:cts:greekLit:tlg0012.tlg001.allen:11.484#ἀΐσσων ᾧ ἔγχει ἀμύνετο νηλεὲς ἦμαρ .
urn:cts:greekLit:tlg0012.tlg001.allen:11.485#Αἴας δʼ ἐγγύθεν ἦλθε φέρων σάκος ἠΰτε πύργον ,
urn:cts:greekLit:tlg0012.tlg001.allen:11.486#στῆ δὲ παρέξ · Τρῶες δὲ διέτρεσαν ἄλλυδις ἄλλος .
urn:cts:greekLit:tlg0012.tlg001.allen:11.487#ἤτοι τὸν Μενέλαος ἀρήϊος ἔξαγʼ ὁμίλου
urn:cts:greekLit:tlg0012.tlg001.allen:11.488#χειρὸς ἔχων , εἷος θεράπων σχεδὸν ἤλασεν ἵππους .
urn:cts:greekLit:tlg0012.tlg001.allen:11.489#Αἴας δὲ Τρώεσσιν ἐπάλμενος εἷλε Δόρυκλον
urn:cts:greekLit:tlg0012.tlg001.allen:11.490#Πριαμίδην νόθον υἱόν , ἔπειτα δὲ Πάνδοκον οὖτα ,
urn:cts:greekLit:tlg0012.tlg001.allen:11.491#οὖτα δὲ Λύσανδρον καὶ Πύρασον ἠδὲ Πυλάρτην .
urn:cts:greekLit:tlg0012.tlg001.allen:11.492#ὡς δʼ ὁπότε πλήθων ποταμὸς πεδίον δὲ κάτεισι
urn:cts:greekLit:tlg0012.tlg001.allen:11.493#χειμάρρους κατʼ ὄρεσφιν ὀπαζόμενος Διὸς ὄμβρῳ ,
urn:cts:greekLit:tlg0012.tlg001.allen:11.494#πολλὰς δὲ δρῦς ἀζαλέας , πολλὰς δέ τε πεύκας
urn:cts:greekLit:tlg0012.tlg001.allen:11.495#ἐσφέρεται , πολλὸν δέ τʼ ἀφυσγετὸν εἰς ἅλα βάλλει ,
urn:cts:greekLit:tlg0012.tlg001.allen:11.496#ὣς ἔφεπε κλονέων πεδίον τότε φαίδιμος Αἴας ,
urn:cts:greekLit:tlg0012.tlg001.allen:11.497#δαΐζων ἵππους τε καὶ ἀνέρας · οὐδέ πω Ἕκτωρ
urn:cts:greekLit:tlg0012.tlg001.allen:11.498#πεύθετʼ , ἐπεί ῥα μάχης ἐπʼ ἀριστερὰ μάρνατο πάσης
urn:cts:greekLit:tlg0012.tlg001.allen:11.499#ὄχθας πὰρ ποταμοῖο Σκαμάνδρου , τῇ ῥα μάλιστα
urn:cts:greekLit:tlg0012.tlg001.allen:11.500#ἀνδρῶν πῖπτε κάρηνα , βοὴ δʼ ἄσβεστος ὀρώρει
urn:cts:greekLit:tlg0012.tlg001.allen:11.501#Νέστορά τʼ ἀμφὶ μέγαν καὶ ἀρήϊον Ἰδομενῆα .
urn:cts:greekLit:tlg0012.tlg001.allen:11.502#Ἕκτωρ μὲν μετὰ τοῖσιν ὁμίλει μέρμερα ῥέζων
urn:cts:greekLit:tlg0012.tlg001.allen:11.503#ἔγχεΐ θʼ ἱπποσύνῃ τε , νέων δʼ ἀλάπαζε φάλαγγας ·
urn:cts:greekLit:tlg0012.tlg001.allen:11.504#οὐδʼ ἄν πω χάζοντο κελεύθου δῖοι Ἀχαιοὶ
urn:cts:greekLit:tlg0012.tlg001.allen:11.505#εἰ μὴ Ἀλέξανδρος Ἑλένης πόσις ἠϋκόμοιο
urn:cts:greekLit:tlg0012.tlg001.allen:11.506#παῦσεν ἀριστεύοντα Μαχάονα ποιμένα λαῶν ,
urn:cts:greekLit:tlg0012.tlg001.allen:11.507#ἰῷ τριγλώχινι βαλὼν κατὰ δεξιὸν ὦμον .
urn:cts:greekLit:tlg0012.tlg001.allen:11.508#τῷ ῥα περίδεισαν μένεα πνείοντες Ἀχαιοὶ
urn:cts:greekLit:tlg0012.tlg001.allen:11.509#μή πώς μιν πολέμοιο μετακλινθέντος ἕλοιεν .
urn:cts:greekLit:tlg0012.tlg001.allen:11.510#αὐτίκα δʼ Ἰδομενεὺς προσεφώνεε Νέστορα δῖον ·
urn:cts:greekLit:tlg0012.tlg001.allen:11.511#ὦ Νέστορ Νηληϊάδη μέγα κῦδος Ἀχαιῶν
urn:cts:greekLit:tlg0012.tlg001.allen:11.512#ἄγρει σῶν ὀχέων ἐπιβήσεο , πὰρ δὲ Μαχάων
urn:cts:greekLit:tlg0012.tlg001.allen:11.513#βαινέτω , ἐς νῆας δὲ τάχιστʼ ἔχε μώνυχας ἵππους ·
urn:cts:greekLit:tlg0012.tlg001.allen:11.514#ἰητρὸς γὰρ ἀνὴρ πολλῶν ἀντάξιος ἄλλων
urn:cts:greekLit:tlg0012.tlg001.allen:11.515#ἰούς τʼ ἐκτάμνειν ἐπί τʼ ἤπια φάρμακα πάσσειν .
urn:cts:greekLit:tlg0012.tlg001.allen:11.516#ὣς ἔφατʼ , οὐδʼ ἀπίθησε Γερήνιος ἱππότα Νέστωρ .
urn:cts:greekLit:tlg0012.tlg001.allen:11.517#αὐτίκα δʼ ὧν ὀχέων ἐπεβήσετο , πὰρ δὲ Μαχάων
urn:cts:greekLit:tlg0012.tlg001.allen:11.518#βαῖνʼ Ἀσκληπιοῦ υἱὸς ἀμύμονος ἰητῆρος ·
urn:cts:greekLit:tlg0012.tlg001.allen:11.519#μάστιξεν δʼ ἵππους , τὼ δʼ οὐκ ἀέκοντε πετέσθην
urn:cts:greekLit:tlg0012.tlg001.allen:11.520#νῆας ἔπι γλαφυράς · τῇ γὰρ φίλον ἔπλετο θυμῷ .
urn:cts:greekLit:tlg0012.tlg001.allen:11.521#Κεβριόνης δὲ Τρῶας ὀρινομένους ἐνόησεν
urn:cts:greekLit:tlg0012.tlg001.allen:11.522#Ἕκτορι παρβεβαώς , καί μιν πρὸς μῦθον ἔειπεν ·
urn:cts:greekLit:tlg0012.tlg001.allen:11.523#Ἕκτορ νῶϊ μὲν ἐνθάδʼ ὁμιλέομεν Δαναοῖσιν
urn:cts:greekLit:tlg0012.tlg001.allen:11.524#ἐσχατιῇ πολέμοιο δυσηχέος · οἳ δὲ δὴ ἄλλοι
urn:cts:greekLit:tlg0012.tlg001.allen:11.525#Τρῶες ὀρίνονται ἐπιμὶξ ἵπποι τε καὶ αὐτοί .
urn:cts:greekLit:tlg0012.tlg001.allen:11.526#Αἴας δὲ κλονέει Τελαμώνιος · εὖ δέ μιν ἔγνων ·
urn:cts:greekLit:tlg0012.tlg001.allen:11.527#εὐρὺ γὰρ ἀμφʼ ὤμοισιν ἔχει σάκος · ἀλλὰ καὶ ἡμεῖς
urn:cts:greekLit:tlg0012.tlg001.allen:11.528#κεῖσʼ ἵππους τε καὶ ἅρμʼ ἰθύνομεν , ἔνθα μάλιστα
urn:cts:greekLit:tlg0012.tlg001.allen:11.529#ἱππῆες πεζοί τε κακὴν ἔριδα προβαλόντες
urn:cts:greekLit:tlg0012.tlg001.allen:11.530#ἀλλήλους ὀλέκουσι , βοὴ δʼ ἄσβεστος ὄρωρεν .
urn:cts:greekLit:tlg0012.tlg001.allen:11.531#ὣς ἄρα φωνήσας ἵμασεν καλλίτριχας ἵππους
urn:cts:greekLit:tlg0012.tlg001.allen:11.532#μάστιγι λιγυρῇ · τοὶ δὲ πληγῆς ἀΐοντες
urn:cts:greekLit:tlg0012.tlg001.allen:11.533#ῥίμφʼ ἔφερον θοὸν ἅρμα μετὰ Τρῶας καὶ Ἀχαιοὺς
urn:cts:greekLit:tlg0012.tlg001.allen:11.534#στείβοντες νέκυάς τε καὶ ἀσπίδας · αἵματι δʼ ἄξων
urn:cts:greekLit:tlg0012.tlg001.allen:11.535#νέρθεν ἅπας πεπάλακτο καὶ ἄντυγες αἳ περὶ δίφρον ,
urn:cts:greekLit:tlg0012.tlg001.allen:11.536#ἃς ἄρʼ ἀφʼ ἱππείων ὁπλέων ῥαθάμιγγες ἔβαλλον
urn:cts:greekLit:tlg0012.tlg001.allen:11.537#αἵ τʼ ἀπʼ ἐπισσώτρων . ὃ δὲ ἵετο δῦναι ὅμιλον
urn:cts:greekLit:tlg0012.tlg001.allen:11.538#ἀνδρόμεον ῥῆξαί τε μετάλμενος · ἐν δὲ κυδοιμὸν
urn:cts:greekLit:tlg0012.tlg001.allen:11.539#ἧκε κακὸν Δαναοῖσι , μίνυνθα δὲ χάζετο δουρός .
urn:cts:greekLit:tlg0012.tlg001.allen:11.540#αὐτὰρ ὃ τῶν ἄλλων ἐπεπωλεῖτο στίχας ἀνδρῶν
urn:cts:greekLit:tlg0012.tlg001.allen:11.541#ἔγχεΐ τʼ ἄορί τε μεγάλοισί τε χερμαδίοισιν ,
urn:cts:greekLit:tlg0012.tlg001.allen:11.542#Αἴαντος δʼ ἀλέεινε μάχην Τελαμωνιάδαο .
urn:cts:greekLit:tlg0012.tlg001.allen:11.544#Ζεὺς δὲ πατὴρ Αἴανθʼ ὑψίζυγος ἐν φόβον ὦρσε ·
urn:cts:greekLit:tlg0012.tlg001.allen:11.545#στῆ δὲ ταφών , ὄπιθεν δὲ σάκος βάλεν ἑπταβόειον ,
urn:cts:greekLit:tlg0012.tlg001.allen:11.546#τρέσσε δὲ παπτήνας ἐφʼ ὁμίλου θηρὶ ἐοικὼς
urn:cts:greekLit:tlg0012.tlg001.allen:11.547#ἐντροπαλιζόμενος ὀλίγον γόνυ γουνὸς ἀμείβων .
urn:cts:greekLit:tlg0012.tlg001.allen:11.548#ὡς δʼ αἴθωνα λέοντα βοῶν ἀπὸ μεσσαύλοιο
urn:cts:greekLit:tlg0012.tlg001.allen:11.549#ἐσσεύαντο κύνες τε καὶ ἀνέρες ἀγροιῶται ,
urn:cts:greekLit:tlg0012.tlg001.allen:11.550#οἵ τέ μιν οὐκ εἰῶσι βοῶν ἐκ πῖαρ ἑλέσθαι
urn:cts:greekLit:tlg0012.tlg001.allen:11.551#πάννυχοι ἐγρήσσοντες · ὃ δὲ κρειῶν ἐρατίζων
urn:cts:greekLit:tlg0012.tlg001.allen:11.552#ἰθύει , ἀλλʼ οὔ τι πρήσσει · θαμέες γὰρ ἄκοντες
urn:cts:greekLit:tlg0012.tlg001.allen:11.553#ἀντίον ἀΐσσουσι θρασειάων ἀπὸ χειρῶν
urn:cts:greekLit:tlg0012.tlg001.allen:11.554#καιόμεναί τε δεταί , τάς τε τρεῖ ἐσσύμενός περ ·
urn:cts:greekLit:tlg0012.tlg001.allen:11.555#ἠῶθεν δʼ ἀπὸ νόσφιν ἔβη τετιηότι θυμῷ ·
urn:cts:greekLit:tlg0012.tlg001.allen:11.556#ὣς Αἴας τότʼ ἀπὸ Τρώων τετιημένος ἦτορ
urn:cts:greekLit:tlg0012.tlg001.allen:11.557#ἤϊε πόλλʼ ἀέκων · περὶ γὰρ δίε νηυσὶν Ἀχαιῶν .
urn:cts:greekLit:tlg0012.tlg001.allen:11.558#ὡς δʼ ὅτʼ ὄνος παρʼ ἄρουραν ἰὼν ἐβιήσατο παῖδας
urn:cts:greekLit:tlg0012.tlg001.allen:11.559#νωθής , ᾧ δὴ πολλὰ περὶ ῥόπαλʼ ἀμφὶς ἐάγῃ ,
urn:cts:greekLit:tlg0012.tlg001.allen:11.560#κείρει τʼ εἰσελθὼν βαθὺ λήϊον · οἳ δέ τε παῖδες
urn:cts:greekLit:tlg0012.tlg001.allen:11.561#τύπτουσιν ῥοπάλοισι · βίη δέ τε νηπίη αὐτῶν ·
urn:cts:greekLit:tlg0012.tlg001.allen:11.562#σπουδῇ τʼ ἐξήλασσαν , ἐπεί τʼ ἐκορέσσατο φορβῆς ·
urn:cts:greekLit:tlg0012.tlg001.allen:11.563#ὣς τότʼ ἔπειτʼ Αἴαντα μέγαν Τελαμώνιον υἱὸν
urn:cts:greekLit:tlg0012.tlg001.allen:11.564#Τρῶες ὑπέρθυμοι πολυηγερέες τʼ ἐπίκουροι
urn:cts:greekLit:tlg0012.tlg001.allen:11.565#νύσσοντες ξυστοῖσι μέσον σάκος αἰὲν ἕποντο .
urn:cts:greekLit:tlg0012.tlg001.allen:11.566#Αἴας δʼ ἄλλοτε μὲν μνησάσκετο θούριδος ἀλκῆς
urn:cts:greekLit:tlg0012.tlg001.allen:11.567#αὖτις ὑποστρεφθείς , καὶ ἐρητύσασκε φάλαγγας
urn:cts:greekLit:tlg0012.tlg001.allen:11.568#Τρώων ἱπποδάμων · ὁτὲ δὲ τρωπάσκετο φεύγειν .
urn:cts:greekLit:tlg0012.tlg001.allen:11.569#πάντας δὲ προέεργε θοὰς ἐπὶ νῆας ὁδεύειν ,
urn:cts:greekLit:tlg0012.tlg001.allen:11.570#αὐτὸς δὲ Τρώων καὶ Ἀχαιῶν θῦνε μεσηγὺ
urn:cts:greekLit:tlg0012.tlg001.allen:11.571#ἱστάμενος · τὰ δὲ δοῦρα θρασειάων ἀπὸ χειρῶν
urn:cts:greekLit:tlg0012.tlg001.allen:11.572#ἄλλα μὲν ἐν σάκεϊ μεγάλῳ πάγεν ὄρμενα πρόσσω ,
urn:cts:greekLit:tlg0012.tlg001.allen:11.573#πολλὰ δὲ καὶ μεσσηγύ , πάρος χρόα λευκὸν ἐπαυρεῖν ,
urn:cts:greekLit:tlg0012.tlg001.allen:11.574#ἐν γαίῃ ἵσταντο λιλαιόμενα χροὸς ἆσαι .
urn:cts:greekLit:tlg0012.tlg001.allen:11.575#τὸν δʼ ὡς οὖν ἐνόησʼ Εὐαίμονος ἀγλαὸς υἱὸς
urn:cts:greekLit:tlg0012.tlg001.allen:11.576#Εὐρύπυλος πυκινοῖσι βιαζόμενον βελέεσσι ,
urn:cts:greekLit:tlg0012.tlg001.allen:11.577#στῆ ῥα παρʼ αὐτὸν ἰών , καὶ ἀκόντισε δουρὶ φαεινῷ ,
urn:cts:greekLit:tlg0012.tlg001.allen:11.578#καὶ βάλε Φαυσιάδην Ἀπισάονα ποιμένα λαῶν
urn:cts:greekLit:tlg0012.tlg001.allen:11.579#ἧπαρ ὑπὸ πραπίδων , εἶθαρ δʼ ὑπὸ γούνατʼ ἔλυσεν ·
urn:cts:greekLit:tlg0012.tlg001.allen:11.580#Εὐρύπυλος δʼ ἐπόρουσε καὶ αἴνυτο τεύχεʼ ἀπʼ ὤμων .
urn:cts:greekLit:tlg0012.tlg001.allen:11.581#τὸν δʼ ὡς οὖν ἐνόησεν Ἀλέξανδρος θεοειδὴς
urn:cts:greekLit:tlg0012.tlg001.allen:11.582#τεύχεʼ ἀπαινύμενον Ἀπισάονος , αὐτίκα τόξον
urn:cts:greekLit:tlg0012.tlg001.allen:11.583#ἕλκετʼ ἐπʼ Εὐρυπύλῳ , καί μιν βάλε μηρὸν ὀϊστῷ
urn:cts:greekLit:tlg0012.tlg001.allen:11.584#δεξιόν · ἐκλάσθη δὲ δόναξ , ἐβάρυνε δὲ μηρόν .
urn:cts:greekLit:tlg0012.tlg001.allen:11.585#ἂψ δʼ ἑτάρων εἰς ἔθνος ἐχάζετο κῆρʼ ἀλεείνων ,
urn:cts:greekLit:tlg0012.tlg001.allen:11.586#ἤϋσεν δὲ διαπρύσιον Δαναοῖσι γεγωνώς ·
urn:cts:greekLit:tlg0012.tlg001.allen:11.587#ὦ φίλοι Ἀργείων ἡγήτορες ἠδὲ μέδοντες
urn:cts:greekLit:tlg0012.tlg001.allen:11.588#στῆτʼ ἐλελιχθέντες καὶ ἀμύνετε νηλεὲς ἦμαρ
urn:cts:greekLit:tlg0012.tlg001.allen:11.589#Αἴανθʼ , ὃς βελέεσσι βιάζεται , οὐδέ ἕ φημι
urn:cts:greekLit:tlg0012.tlg001.allen:11.590#φεύξεσθʼ ἐκ πολέμοιο δυσηχέος · ἀλλὰ μάλʼ ἄντην
urn:cts:greekLit:tlg0012.tlg001.allen:11.591#ἵστασθʼ ἀμφʼ Αἴαντα μέγαν Τελαμώνιον υἱόν .
urn:cts:greekLit:tlg0012.tlg001.allen:11.592#ὣς ἔφατʼ Εὐρύπυλος βεβλημένος · οἳ δὲ παρʼ αὐτὸν
urn:cts:greekLit:tlg0012.tlg001.allen:11.593#πλησίοι ἔστησαν σάκεʼ ὤμοισι κλίναντες
urn:cts:greekLit:tlg0012.tlg001.allen:11.594#δούρατʼ ἀνασχόμενοι · τῶν δʼ ἀντίος ἤλυθεν Αἴας .
urn:cts:greekLit:tlg0012.tlg001.allen:11.595#στῆ δὲ μεταστρεφθείς , ἐπεὶ ἵκετο ἔθνος ἑταίρων .
urn:cts:greekLit:tlg0012.tlg001.allen:11.596#ὣς οἳ μὲν μάρναντο δέμας πυρὸς αἰθομένοιο ·
urn:cts:greekLit:tlg0012.tlg001.allen:11.597#Νέστορα δʼ ἐκ πολέμοιο φέρον Νηλήϊαι ἵπποι
urn:cts:greekLit:tlg0012.tlg001.allen:11.598#ἱδρῶσαι , ἦγον δὲ Μαχάονα ποιμένα λαῶν .
urn:cts:greekLit:tlg0012.tlg001.allen:11.599#τὸν δὲ ἰδὼν ἐνόησε ποδάρκης δῖος Ἀχιλλεύς ·
urn:cts:greekLit:tlg0012.tlg001.allen:11.600#ἑστήκει γὰρ ἐπὶ πρυμνῇ μεγακήτεϊ νηῒ
urn:cts:greekLit:tlg0012.tlg001.allen:11.601#εἰσορόων πόνον αἰπὺν ἰῶκά τε δακρυόεσσαν .
urn:cts:greekLit:tlg0012.tlg001.allen:11.602#αἶψα δʼ ἑταῖρον ἑὸν Πατροκλῆα προσέειπε
urn:cts:greekLit:tlg0012.tlg001.allen:11.603#φθεγξάμενος παρὰ νηός · ὃ δὲ κλισίηθεν ἀκούσας
urn:cts:greekLit:tlg0012.tlg001.allen:11.604#ἔκμολεν ἶσος Ἄρηϊ , κακοῦ δʼ ἄρα οἱ πέλεν ἀρχή .
urn:cts:greekLit:tlg0012.tlg001.allen:11.605#τὸν πρότερος προσέειπε Μενοιτίου ἄλκιμος υἱός ·
urn:cts:greekLit:tlg0012.tlg001.allen:11.606#τίπτέ με κικλήσκεις Ἀχιλεῦ ; τί δέ σε χρεὼ ἐμεῖο ;
urn:cts:greekLit:tlg0012.tlg001.allen:11.607#τὸν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:11.608#δῖε Μενοιτιάδη τῷ ἐμῷ κεχαρισμένε θυμῷ
urn:cts:greekLit:tlg0012.tlg001.allen:11.609#νῦν ὀΐω περὶ γούνατʼ ἐμὰ στήσεσθαι Ἀχαιοὺς
urn:cts:greekLit:tlg0012.tlg001.allen:11.610#λισσομένους · χρειὼ γὰρ ἱκάνεται οὐκέτʼ ἀνεκτός .
urn:cts:greekLit:tlg0012.tlg001.allen:11.611#ἀλλʼ ἴθι νῦν Πάτροκλε Διῒ φίλε Νέστορʼ ἔρειο
urn:cts:greekLit:tlg0012.tlg001.allen:11.612#ὅν τινα τοῦτον ἄγει βεβλημένον ἐκ πολέμοιο ·
urn:cts:greekLit:tlg0012.tlg001.allen:11.613#ἤτοι μὲν τά γʼ ὄπισθε Μαχάονι πάντα ἔοικε
urn:cts:greekLit:tlg0012.tlg001.allen:11.614#τῷ Ἀσκληπιάδῃ , ἀτὰρ οὐκ ἴδον ὄμματα φωτός ·
urn:cts:greekLit:tlg0012.tlg001.allen:11.615#ἵπποι γάρ με παρήϊξαν πρόσσω μεμαυῖαι .
urn:cts:greekLit:tlg0012.tlg001.allen:11.616#ὣς φάτο , Πάτροκλος δὲ φίλῳ ἐπεπείθεθʼ ἑταίρῳ ,
urn:cts:greekLit:tlg0012.tlg001.allen:11.617#βῆ δὲ θέειν παρά τε κλισίας καὶ νῆας Ἀχαιῶν .
urn:cts:greekLit:tlg0012.tlg001.allen:11.618#οἳ δʼ ὅτε δὴ κλισίην Νηληϊάδεω ἀφίκοντο ,
urn:cts:greekLit:tlg0012.tlg001.allen:11.619#αὐτοὶ μέν ῥʼ ἀπέβησαν ἐπὶ χθόνα πουλυβότειραν ,
urn:cts:greekLit:tlg0012.tlg001.allen:11.620#ἵππους δʼ Εὐρυμέδων θεράπων λύε τοῖο γέροντος
urn:cts:greekLit:tlg0012.tlg001.allen:11.621#ἐξ ὀχέων · τοὶ δʼ ἱδρῶ ἀπεψύχοντο χιτώνων
urn:cts:greekLit:tlg0012.tlg001.allen:11.622#στάντε ποτὶ πνοιὴν παρὰ θῖνʼ ἁλός · αὐτὰρ ἔπειτα
urn:cts:greekLit:tlg0012.tlg001.allen:11.623#ἐς κλισίην ἐλθόντες ἐπὶ κλισμοῖσι κάθιζον .
urn:cts:greekLit:tlg0012.tlg001.allen:11.624#τοῖσι δὲ τεῦχε κυκειῶ ἐϋπλόκαμος Ἑκαμήδη ,
urn:cts:greekLit:tlg0012.tlg001.allen:11.625#τὴν ἄρετʼ ἐκ Τενέδοιο γέρων , ὅτε πέρσεν Ἀχιλλεύς ,
urn:cts:greekLit:tlg0012.tlg001.allen:11.626#θυγατέρʼ Ἀρσινόου μεγαλήτορος , ἥν οἱ Ἀχαιοὶ
urn:cts:greekLit:tlg0012.tlg001.allen:11.627#ἔξελον οὕνεκα βουλῇ ἀριστεύεσκεν ἁπάντων .
urn:cts:greekLit:tlg0012.tlg001.allen:11.628#ἥ σφωϊν πρῶτον μὲν ἐπιπροΐηλε τράπεζαν
urn:cts:greekLit:tlg0012.tlg001.allen:11.629#καλὴν κυανόπεζαν ἐΰξοον , αὐτὰρ ἐπʼ αὐτῆς
urn:cts:greekLit:tlg0012.tlg001.allen:11.630#χάλκειον κάνεον , ἐπὶ δὲ κρόμυον ποτῷ ὄψον ,
urn:cts:greekLit:tlg0012.tlg001.allen:11.631#ἠδὲ μέλι χλωρόν , παρὰ δʼ ἀλφίτου ἱεροῦ ἀκτήν ,
urn:cts:greekLit:tlg0012.tlg001.allen:11.632#πὰρ δὲ δέπας περικαλλές , ὃ οἴκοθεν ἦγʼ ὁ γεραιός ,
urn:cts:greekLit:tlg0012.tlg001.allen:11.633#χρυσείοις ἥλοισι πεπαρμένον · οὔατα δʼ αὐτοῦ
urn:cts:greekLit:tlg0012.tlg001.allen:11.634#τέσσαρʼ ἔσαν , δοιαὶ δὲ πελειάδες ἀμφὶς ἕκαστον
urn:cts:greekLit:tlg0012.tlg001.allen:11.635#χρύσειαι νεμέθοντο , δύω δʼ ὑπὸ πυθμένες ἦσαν .
urn:cts:greekLit:tlg0012.tlg001.allen:11.636#ἄλλος μὲν μογέων ἀποκινήσασκε τραπέζης
urn:cts:greekLit:tlg0012.tlg001.allen:11.637#πλεῖον ἐόν , Νέστωρ δʼ ὁ γέρων ἀμογητὶ ἄειρεν .
urn:cts:greekLit:tlg0012.tlg001.allen:11.638#ἐν τῷ ῥά σφι κύκησε γυνὴ ἐϊκυῖα θεῇσιν
urn:cts:greekLit:tlg0012.tlg001.allen:11.639#οἴνῳ Πραμνείῳ , ἐπὶ δʼ αἴγειον κνῆ τυρὸν
urn:cts:greekLit:tlg0012.tlg001.allen:11.640#κνήστι χαλκείῃ , ἐπὶ δʼ ἄλφιτα λευκὰ πάλυνε ,
urn:cts:greekLit:tlg0012.tlg001.allen:11.641#πινέμεναι δʼ ἐκέλευσεν , ἐπεί ῥʼ ὥπλισσε κυκειῶ .
urn:cts:greekLit:tlg0012.tlg001.allen:11.642#τὼ δʼ ἐπεὶ οὖν πίνοντʼ ἀφέτην πολυκαγκέα δίψαν
urn:cts:greekLit:tlg0012.tlg001.allen:11.643#μύθοισιν τέρποντο πρὸς ἀλλήλους ἐνέποντες ,
urn:cts:greekLit:tlg0012.tlg001.allen:11.644#Πάτροκλος δὲ θύρῃσιν ἐφίστατο ἰσόθεος φώς .
urn:cts:greekLit:tlg0012.tlg001.allen:11.645#τὸν δὲ ἰδὼν ὁ γεραιὸς ἀπὸ θρόνου ὦρτο φαεινοῦ ,
urn:cts:greekLit:tlg0012.tlg001.allen:11.646#ἐς δʼ ἄγε χειρὸς ἑλών , κατὰ δʼ ἑδριάασθαι ἄνωγε .
urn:cts:greekLit:tlg0012.tlg001.allen:11.647#Πάτροκλος δʼ ἑτέρωθεν ἀναίνετο εἶπέ τε μῦθον ·
urn:cts:greekLit:tlg0012.tlg001.allen:11.648#οὐχ ἕδος ἐστὶ γεραιὲ διοτρεφές , οὐδέ με πείσεις .
urn:cts:greekLit:tlg0012.tlg001.allen:11.649#αἰδοῖος νεμεσητὸς ὅ με προέηκε πυθέσθαι
urn:cts:greekLit:tlg0012.tlg001.allen:11.650#ὅν τινα τοῦτον ἄγεις βεβλημένον · ἀλλὰ καὶ αὐτὸς
urn:cts:greekLit:tlg0012.tlg001.allen:11.651#γιγνώσκω , ὁρόω δὲ Μαχάονα ποιμένα λαῶν .
urn:cts:greekLit:tlg0012.tlg001.allen:11.652#νῦν δὲ ἔπος ἐρέων πάλιν ἄγγελος εἶμʼ Ἀχιλῆϊ .
urn:cts:greekLit:tlg0012.tlg001.allen:11.653#εὖ δὲ σὺ οἶσθα γεραιὲ διοτρεφές , οἷος ἐκεῖνος
urn:cts:greekLit:tlg0012.tlg001.allen:11.654#δεινὸς ἀνήρ · τάχα κεν καὶ ἀναίτιον αἰτιόῳτο .
urn:cts:greekLit:tlg0012.tlg001.allen:11.655#τὸν δʼ ἠμείβετʼ ἔπειτα Γερήνιος ἱππότα Νέστωρ ·
urn:cts:greekLit:tlg0012.tlg001.allen:11.656#τίπτε τὰρ ὧδʼ Ἀχιλεὺς ὀλοφύρεται υἷας Ἀχαιῶν ,
urn:cts:greekLit:tlg0012.tlg001.allen:11.657#ὅσσοι δὴ βέλεσιν βεβλήαται ; οὐδέ τι οἶδε
urn:cts:greekLit:tlg0012.tlg001.allen:11.658#πένθεος , ὅσσον ὄρωρε κατὰ στρατόν · οἳ γὰρ ἄριστοι
urn:cts:greekLit:tlg0012.tlg001.allen:11.659#ἐν νηυσὶν κέαται βεβλημένοι οὐτάμενοί τε .
urn:cts:greekLit:tlg0012.tlg001.allen:11.660#βέβληται μὲν ὃ Τυδεΐδης κρατερὸς Διομήδης ,
urn:cts:greekLit:tlg0012.tlg001.allen:11.661#οὔτασται δʼ Ὀδυσεὺς δουρὶ κλυτὸς ἠδʼ Ἀγαμέμνων ·
urn:cts:greekLit:tlg0012.tlg001.allen:11.662#βέβληται δὲ καὶ Εὐρύπυλος κατὰ μηρὸν ὀϊστῷ ·
urn:cts:greekLit:tlg0012.tlg001.allen:11.663#τοῦτον δʼ ἄλλον ἐγὼ νέον ἤγαγον ἐκ πολέμοιο
urn:cts:greekLit:tlg0012.tlg001.allen:11.664#ἰῷ ἀπὸ νευρῆς βεβλημένον . αὐτὰρ Ἀχιλλεὺς
urn:cts:greekLit:tlg0012.tlg001.allen:11.665#ἐσθλὸς ἐὼν Δαναῶν οὐ κήδεται οὐδʼ ἐλεαίρει .
urn:cts:greekLit:tlg0012.tlg001.allen:11.666#ἦ μένει εἰς ὅ κε δὴ νῆες θοαὶ ἄγχι θαλάσσης
urn:cts:greekLit:tlg0012.tlg001.allen:11.667#Ἀργείων ἀέκητι πυρὸς δηΐοιο θέρωνται ,
urn:cts:greekLit:tlg0012.tlg001.allen:11.668#αὐτοί τε κτεινώμεθʼ ἐπισχερώ ; οὐ γὰρ ἐμὴ ἲς
urn:cts:greekLit:tlg0012.tlg001.allen:11.669#ἔσθʼ οἵη πάρος ἔσκεν ἐνὶ γναμπτοῖσι μέλεσσιν .
urn:cts:greekLit:tlg0012.tlg001.allen:11.670#εἴθʼ ὣς ἡβώοιμι βίη δέ μοι ἔμπεδος εἴη
urn:cts:greekLit:tlg0012.tlg001.allen:11.671#ὡς ὁπότʼ Ἠλείοισι καὶ ἡμῖν νεῖκος ἐτύχθη
urn:cts:greekLit:tlg0012.tlg001.allen:11.672#ἀμφὶ βοηλασίῃ , ὅτʼ ἐγὼ κτάνον Ἰτυμονῆα
urn:cts:greekLit:tlg0012.tlg001.allen:11.673#ἐσθλὸν Ὑπειροχίδην , ὃς ἐν Ἤλιδι ναιετάασκε ,
urn:cts:greekLit:tlg0012.tlg001.allen:11.674#ῥύσιʼ ἐλαυνόμενος · ὃ δʼ ἀμύνων ᾗσι βόεσσιν
urn:cts:greekLit:tlg0012.tlg001.allen:11.675#ἔβλητʼ ἐν πρώτοισιν ἐμῆς ἀπὸ χειρὸς ἄκοντι ,
urn:cts:greekLit:tlg0012.tlg001.allen:11.676#κὰδ δʼ ἔπεσεν , λαοὶ δὲ περίτρεσαν ἀγροιῶται .
urn:cts:greekLit:tlg0012.tlg001.allen:11.677#ληΐδα δʼ ἐκ πεδίου συνελάσσαμεν ἤλιθα πολλὴν
urn:cts:greekLit:tlg0012.tlg001.allen:11.678#πεντήκοντα βοῶν ἀγέλας , τόσα πώεα οἰῶν ,
urn:cts:greekLit:tlg0012.tlg001.allen:11.679#τόσσα συῶν συβόσια , τόσʼ αἰπόλια πλατέʼ αἰγῶν ,
urn:cts:greekLit:tlg0012.tlg001.allen:11.680#ἵππους δὲ ξανθὰς ἑκατὸν καὶ πεντήκοντα
urn:cts:greekLit:tlg0012.tlg001.allen:11.681#πάσας θηλείας , πολλῇσι δὲ πῶλοι ὑπῆσαν .
urn:cts:greekLit:tlg0012.tlg001.allen:11.682#καὶ τὰ μὲν ἠλασάμεσθα Πύλον Νηλήϊον εἴσω
urn:cts:greekLit:tlg0012.tlg001.allen:11.683#ἐννύχιοι προτὶ ἄστυ · γεγήθει δὲ φρένα Νηλεύς ,
urn:cts:greekLit:tlg0012.tlg001.allen:11.684#οὕνεκά μοι τύχε πολλὰ νέῳ πόλεμον δὲ κιόντι .
urn:cts:greekLit:tlg0012.tlg001.allen:11.685#κήρυκες δʼ ἐλίγαινον ἅμʼ ἠοῖ φαινομένηφι
urn:cts:greekLit:tlg0012.tlg001.allen:11.686#τοὺς ἴμεν οἷσι χρεῖος ὀφείλετʼ ἐν Ἤλιδι δίῃ ·
urn:cts:greekLit:tlg0012.tlg001.allen:11.687#οἳ δὲ συναγρόμενοι Πυλίων ἡγήτορες ἄνδρες
urn:cts:greekLit:tlg0012.tlg001.allen:11.688#δαίτρευον · πολέσιν γὰρ Ἐπειοὶ χρεῖος ὄφειλον ,
urn:cts:greekLit:tlg0012.tlg001.allen:11.689#ὡς ἡμεῖς παῦροι κεκακωμένοι ἐν Πύλῳ ἦμεν ·
urn:cts:greekLit:tlg0012.tlg001.allen:11.690#ἐλθὼν γάρ ῥʼ ἐκάκωσε βίη Ἡρακληείη
urn:cts:greekLit:tlg0012.tlg001.allen:11.691#τῶν προτέρων ἐτέων , κατὰ δʼ ἔκταθεν ὅσσοι ἄριστοι ·
urn:cts:greekLit:tlg0012.tlg001.allen:11.692#δώδεκα γὰρ Νηλῆος ἀμύμονος υἱέες ἦμεν ·
urn:cts:greekLit:tlg0012.tlg001.allen:11.693#τῶν οἶος λιπόμην , οἳ δʼ ἄλλοι πάντες ὄλοντο .
urn:cts:greekLit:tlg0012.tlg001.allen:11.694#ταῦθʼ ὑπερηφανέοντες Ἐπειοὶ χαλκοχίτωνες
urn:cts:greekLit:tlg0012.tlg001.allen:11.695#ἡμέας ὑβρίζοντες ἀτάσθαλα μηχανόωντο .
urn:cts:greekLit:tlg0012.tlg001.allen:11.696#ἐκ δʼ ὃ γέρων ἀγέλην τε βοῶν καὶ πῶϋ μέγʼ οἰῶν
urn:cts:greekLit:tlg0012.tlg001.allen:11.697#εἵλετο κρινάμενος τριηκόσιʼ ἠδὲ νομῆας .
urn:cts:greekLit:tlg0012.tlg001.allen:11.698#καὶ γὰρ τῷ χρεῖος μέγʼ ὀφείλετʼ ἐν Ἤλιδι δίῃ
urn:cts:greekLit:tlg0012.tlg001.allen:11.699#τέσσαρες ἀθλοφόροι ἵπποι αὐτοῖσιν ὄχεσφιν
urn:cts:greekLit:tlg0012.tlg001.allen:11.700#ἐλθόντες μετʼ ἄεθλα · περὶ τρίποδος γὰρ ἔμελλον
urn:cts:greekLit:tlg0012.tlg001.allen:11.701#θεύσεσθαι · τοὺς δʼ αὖθι ἄναξ ἀνδρῶν Αὐγείας
urn:cts:greekLit:tlg0012.tlg001.allen:11.702#κάσχεθε , τὸν δʼ ἐλατῆρʼ ἀφίει ἀκαχήμενον ἵππων .
urn:cts:greekLit:tlg0012.tlg001.allen:11.703#τῶν ὃ γέρων ἐπέων κεχολωμένος ἠδὲ καὶ ἔργων
urn:cts:greekLit:tlg0012.tlg001.allen:11.704#ἐξέλετʼ ἄσπετα πολλά · τὰ δʼ ἄλλʼ ἐς δῆμον ἔδωκε
urn:cts:greekLit:tlg0012.tlg001.allen:11.705#δαιτρεύειν , μή τίς οἱ ἀτεμβόμενος κίοι ἴσης .
urn:cts:greekLit:tlg0012.tlg001.allen:11.706#ἡμεῖς μὲν τὰ ἕκαστα διείπομεν , ἀμφί τε ἄστυ
urn:cts:greekLit:tlg0012.tlg001.allen:11.707#ἕρδομεν ἱρὰ θεοῖς · οἳ δὲ τρίτῳ ἤματι πάντες
urn:cts:greekLit:tlg0012.tlg001.allen:11.708#ἦλθον ὁμῶς αὐτοί τε πολεῖς καὶ μώνυχες ἵπποι
urn:cts:greekLit:tlg0012.tlg001.allen:11.709#πανσυδίῃ · μετὰ δέ σφι Μολίονε θωρήσσοντο
urn:cts:greekLit:tlg0012.tlg001.allen:11.710#παῖδʼ ἔτʼ ἐόντʼ , οὔ πω μάλα εἰδότε θούριδος ἀλκῆς .
urn:cts:greekLit:tlg0012.tlg001.allen:11.711#ἔστι δέ τις Θρυόεσσα πόλις αἰπεῖα κολώνη
urn:cts:greekLit:tlg0012.tlg001.allen:11.712#τηλοῦ ἐπʼ Ἀλφειῷ , νεάτη Πύλου ἠμαθόεντος ·
urn:cts:greekLit:tlg0012.tlg001.allen:11.713#τὴν ἀμφεστρατόωντο διαρραῖσαι μεμαῶτες .
urn:cts:greekLit:tlg0012.tlg001.allen:11.714#ἀλλʼ ὅτε πᾶν πεδίον μετεκίαθον , ἄμμι δʼ Ἀθήνη
urn:cts:greekLit:tlg0012.tlg001.allen:11.715#ἄγγελος ἦλθε θέουσʼ ἀπʼ Ὀλύμπου θωρήσσεσθαι
urn:cts:greekLit:tlg0012.tlg001.allen:11.716#ἔννυχος , οὐδʼ ἀέκοντα Πύλον κάτα λαὸν ἄγειρεν
urn:cts:greekLit:tlg0012.tlg001.allen:11.717#ἀλλὰ μάλʼ ἐσσυμένους πολεμίζειν . οὐδέ με Νηλεὺς
urn:cts:greekLit:tlg0012.tlg001.allen:11.718#εἴα θωρήσσεσθαι , ἀπέκρυψεν δέ μοι ἵππους ·
urn:cts:greekLit:tlg0012.tlg001.allen:11.719#οὐ γάρ πώ τί μʼ ἔφη ἴδμεν πολεμήϊα ἔργα .
urn:cts:greekLit:tlg0012.tlg001.allen:11.720#ἀλλὰ καὶ ὧς ἱππεῦσι μετέπρεπον ἡμετέροισι
urn:cts:greekLit:tlg0012.tlg001.allen:11.721#καὶ πεζός περ ἐών , ἐπεὶ ὧς ἄγε νεῖκος Ἀθήνη .
urn:cts:greekLit:tlg0012.tlg001.allen:11.722#ἔστι δέ τις ποταμὸς Μινυήϊος εἰς ἅλα βάλλων
urn:cts:greekLit:tlg0012.tlg001.allen:11.723#ἐγγύθεν Ἀρήνης , ὅθι μείναμεν Ἠῶ δῖαν
urn:cts:greekLit:tlg0012.tlg001.allen:11.724#ἱππῆες Πυλίων , τὰ δʼ ἐπέρρεον ἔθνεα πεζῶν .
urn:cts:greekLit:tlg0012.tlg001.allen:11.725#ἔνθεν πανσυδίῃ σὺν τεύχεσι θωρηχθέντες
urn:cts:greekLit:tlg0012.tlg001.allen:11.726#ἔνδιοι ἱκόμεσθʼ ἱερὸν ῥόον Ἀλφειοῖο .
urn:cts:greekLit:tlg0012.tlg001.allen:11.727#ἔνθα Διὶ ῥέξαντες ὑπερμενεῖ ἱερὰ καλά ,
urn:cts:greekLit:tlg0012.tlg001.allen:11.728#ταῦρον δʼ Ἀλφειῷ , ταῦρον δὲ Ποσειδάωνι ,
urn:cts:greekLit:tlg0012.tlg001.allen:11.729#αὐτὰρ Ἀθηναίη γλαυκώπιδι βοῦν ἀγελαίην ,
urn:cts:greekLit:tlg0012.tlg001.allen:11.730#δόρπον ἔπειθʼ ἑλόμεσθα κατὰ στρατὸν ἐν τελέεσσι ,
urn:cts:greekLit:tlg0012.tlg001.allen:11.731#καὶ κατεκοιμήθημεν ἐν ἔντεσιν οἷσιν ἕκαστος
urn:cts:greekLit:tlg0012.tlg001.allen:11.732#ἀμφὶ ῥοὰς ποταμοῖο . ἀτὰρ μεγάθυμοι Ἐπειοὶ
urn:cts:greekLit:tlg0012.tlg001.allen:11.733#ἀμφέσταν δὴ ἄστυ διαρραῖσαι μεμαῶτες ·
urn:cts:greekLit:tlg0012.tlg001.allen:11.734#ἀλλά σφι προπάροιθε φάνη μέγα ἔργον Ἄρηος ·
urn:cts:greekLit:tlg0012.tlg001.allen:11.735#εὖτε γὰρ ἠέλιος φαέθων ὑπερέσχεθε γαίης ,
urn:cts:greekLit:tlg0012.tlg001.allen:11.736#συμφερόμεσθα μάχῃ Διί τʼ εὐχόμενοι καὶ Ἀθήνῃ .
urn:cts:greekLit:tlg0012.tlg001.allen:11.737#ἀλλʼ ὅτε δὴ Πυλίων καὶ Ἐπειῶν ἔπλετο νεῖκος ,
urn:cts:greekLit:tlg0012.tlg001.allen:11.738#πρῶτος ἐγὼν ἕλον ἄνδρα , κόμισσα δὲ μώνυχας ἵππους ,
urn:cts:greekLit:tlg0012.tlg001.allen:11.739#Μούλιον αἰχμητήν · γαμβρὸς δʼ ἦν Αὐγείαο ,
urn:cts:greekLit:tlg0012.tlg001.allen:11.740#πρεσβυτάτην δὲ θύγατρʼ εἶχε ξανθὴν Ἀγαμήδην ,
urn:cts:greekLit:tlg0012.tlg001.allen:11.741#ἣ τόσα φάρμακα ᾔδη ὅσα τρέφει εὐρεῖα χθών .
urn:cts:greekLit:tlg0012.tlg001.allen:11.742#τὸν μὲν ἐγὼ προσιόντα βάλον χαλκήρεϊ δουρί ,
urn:cts:greekLit:tlg0012.tlg001.allen:11.743#ἤριπε δʼ ἐν κονίῃσιν · ἐγὼ δʼ ἐς δίφρον ὀρούσας
urn:cts:greekLit:tlg0012.tlg001.allen:11.744#στῆν ῥα μετὰ προμάχοισιν · ἀτὰρ μεγάθυμοι Ἐπειοὶ
urn:cts:greekLit:tlg0012.tlg001.allen:11.745#ἔτρεσαν ἄλλυδις ἄλλος , ἐπεὶ ἴδον ἄνδρα πεσόντα
urn:cts:greekLit:tlg0012.tlg001.allen:11.746#ἡγεμόνʼ ἱππήων , ὃς ἀριστεύεσκε μάχεσθαι .
urn:cts:greekLit:tlg0012.tlg001.allen:11.747#αὐτὰρ ἐγὼν ἐπόρουσα κελαινῇ λαίλαπι ἶσος ,
urn:cts:greekLit:tlg0012.tlg001.allen:11.748#πεντήκοντα δʼ ἕλον δίφρους , δύο δʼ ἀμφὶς ἕκαστον
urn:cts:greekLit:tlg0012.tlg001.allen:11.749#φῶτες ὀδὰξ ἕλον οὖδας ἐμῷ ὑπὸ δουρὶ δαμέντες .
urn:cts:greekLit:tlg0012.tlg001.allen:11.750#καί νύ κεν Ἀκτορίωνε Μολίονε παῖδʼ ἀλάπαξα ,
urn:cts:greekLit:tlg0012.tlg001.allen:11.751#εἰ μή σφωε πατὴρ εὐρὺ κρείων ἐνοσίχθων
urn:cts:greekLit:tlg0012.tlg001.allen:11.752#ἐκ πολέμου ἐσάωσε καλύψας ἠέρι πολλῇ .
urn:cts:greekLit:tlg0012.tlg001.allen:11.753#ἔνθα Ζεὺς Πυλίοισι μέγα κράτος ἐγγυάλιξε ·
urn:cts:greekLit:tlg0012.tlg001.allen:11.754#τόφρα γὰρ οὖν ἑπόμεσθα διὰ σπιδέος πεδίοιο
urn:cts:greekLit:tlg0012.tlg001.allen:11.755#κτείνοντές τʼ αὐτοὺς ἀνά τʼ ἔντεα καλὰ λέγοντες ,
urn:cts:greekLit:tlg0012.tlg001.allen:11.756#ὄφρʼ ἐπὶ Βουπρασίου πολυπύρου βήσαμεν ἵππους
urn:cts:greekLit:tlg0012.tlg001.allen:11.757#πέτρης τʼ Ὠλενίης , καὶ Ἀλησίου ἔνθα κολώνη
urn:cts:greekLit:tlg0012.tlg001.allen:11.758#κέκληται · ὅθεν αὖτις ἀπέτραπε λαὸν Ἀθήνη .
urn:cts:greekLit:tlg0012.tlg001.allen:11.759#ἔνθʼ ἄνδρα κτείνας πύματον λίπον · αὐτὰρ Ἀχαιοὶ
urn:cts:greekLit:tlg0012.tlg001.allen:11.760#ἂψ ἀπὸ Βουπρασίοιο Πύλονδʼ ἔχον ὠκέας ἵππους ,
urn:cts:greekLit:tlg0012.tlg001.allen:11.761#πάντες δʼ εὐχετόωντο θεῶν Διὶ Νέστορί τʼ ἀνδρῶν .
urn:cts:greekLit:tlg0012.tlg001.allen:11.762#ὣς ἔον , εἴ ποτʼ ἔον γε , μετʼ ἀνδράσιν . αὐτὰρ Ἀχιλλεὺς
urn:cts:greekLit:tlg0012.tlg001.allen:11.763#οἶος τῆς ἀρετῆς ἀπονήσεται · ἦ τέ μιν οἴω
urn:cts:greekLit:tlg0012.tlg001.allen:11.764#πολλὰ μετακλαύσεσθαι ἐπεί κʼ ἀπὸ λαὸς ὄληται .
urn:cts:greekLit:tlg0012.tlg001.allen:11.765#ὦ πέπον ἦ μὲν σοί γε Μενοίτιος ὧδʼ ἐπέτελλεν
urn:cts:greekLit:tlg0012.tlg001.allen:11.766#ἤματι τῷ ὅτε σʼ ἐκ Φθίης Ἀγαμέμνονι πέμπε ,
urn:cts:greekLit:tlg0012.tlg001.allen:11.767#νῶϊ δέ τʼ ἔνδον ἐόντες ἐγὼ καὶ δῖος Ὀδυσσεὺς
urn:cts:greekLit:tlg0012.tlg001.allen:11.768#πάντα μάλʼ ἐν μεγάροις ἠκούομεν ὡς ἐπέτελλε .
urn:cts:greekLit:tlg0012.tlg001.allen:11.769#Πηλῆος δʼ ἱκόμεσθα δόμους εὖ ναιετάοντας
urn:cts:greekLit:tlg0012.tlg001.allen:11.770#λαὸν ἀγείροντες κατʼ Ἀχαιΐδα πουλυβότειραν .
urn:cts:greekLit:tlg0012.tlg001.allen:11.771#ἔνθα δʼ ἔπειθʼ ἥρωα Μενοίτιον εὕρομεν ἔνδον
urn:cts:greekLit:tlg0012.tlg001.allen:11.772#ἠδὲ σέ , πὰρ δʼ Ἀχιλῆα · γέρων δʼ ἱππηλάτα Πηλεὺς
urn:cts:greekLit:tlg0012.tlg001.allen:11.773#πίονα μηρία καῖε βοὸς Διὶ τερπικεραύνῳ
urn:cts:greekLit:tlg0012.tlg001.allen:11.774#αὐλῆς ἐν χόρτῳ · ἔχε δὲ χρύσειον ἄλεισον
urn:cts:greekLit:tlg0012.tlg001.allen:11.775#σπένδων αἴθοπα οἶνον ἐπʼ αἰθομένοις ἱεροῖσι .
urn:cts:greekLit:tlg0012.tlg001.allen:11.776#σφῶϊ μὲν ἀμφὶ βοὸς ἕπετον κρέα , νῶϊ δʼ ἔπειτα
urn:cts:greekLit:tlg0012.tlg001.allen:11.777#στῆμεν ἐνὶ προθύροισι · ταφὼν δʼ ἀνόρουσεν Ἀχιλλεύς ,
urn:cts:greekLit:tlg0012.tlg001.allen:11.778#ἐς δʼ ἄγε χειρὸς ἑλών , κατὰ δʼ ἑδριάασθαι ἄνωγε ,
urn:cts:greekLit:tlg0012.tlg001.allen:11.779#ξείνιά τʼ εὖ παρέθηκεν , ἅ τε ξείνοις θέμις ἐστίν .
urn:cts:greekLit:tlg0012.tlg001.allen:11.780#αὐτὰρ ἐπεὶ τάρπημεν ἐδητύος ἠδὲ ποτῆτος ,
urn:cts:greekLit:tlg0012.tlg001.allen:11.781#ἦρχον ἐγὼ μύθοιο κελεύων ὔμμʼ ἅμʼ ἕπεσθαι ·
urn:cts:greekLit:tlg0012.tlg001.allen:11.782#σφὼ δὲ μάλʼ ἠθέλετον , τὼ δʼ ἄμφω πόλλʼ ἐπέτελλον .
urn:cts:greekLit:tlg0012.tlg001.allen:11.783#Πηλεὺς μὲν ᾧ παιδὶ γέρων ἐπέτελλʼ Ἀχιλῆϊ
urn:cts:greekLit:tlg0012.tlg001.allen:11.784#αἰὲν ἀριστεύειν καὶ ὑπείροχον ἔμμεναι ἄλλων ·
urn:cts:greekLit:tlg0012.tlg001.allen:11.785#σοὶ δʼ αὖθʼ ὧδʼ ἐπέτελλε Μενοίτιος Ἄκτορος υἱός ·
urn:cts:greekLit:tlg0012.tlg001.allen:11.786#τέκνον ἐμὸν γενεῇ μὲν ὑπέρτερός ἐστιν Ἀχιλλεύς ,
urn:cts:greekLit:tlg0012.tlg001.allen:11.787#πρεσβύτερος δὲ σύ ἐσσι · βίῃ δʼ ὅ γε πολλὸν ἀμείνων .
urn:cts:greekLit:tlg0012.tlg001.allen:11.788#ἀλλʼ εὖ οἱ φάσθαι πυκινὸν ἔπος ἠδʼ ὑποθέσθαι
urn:cts:greekLit:tlg0012.tlg001.allen:11.789#καί οἱ σημαίνειν · ὃ δὲ πείσεται εἰς ἀγαθόν περ .
urn:cts:greekLit:tlg0012.tlg001.allen:11.790#ὣς ἐπέτελλʼ ὃ γέρων , σὺ δὲ λήθεαι · ἀλλʼ ἔτι καὶ νῦν
urn:cts:greekLit:tlg0012.tlg001.allen:11.791#ταῦτʼ εἴποις Ἀχιλῆϊ δαΐφρονι αἴ κε πίθηται .
urn:cts:greekLit:tlg0012.tlg001.allen:11.792#τίς δʼ οἶδʼ εἴ κέν οἱ σὺν δαίμονι θυμὸν ὀρίναις
urn:cts:greekLit:tlg0012.tlg001.allen:11.793#παρειπών ; ἀγαθὴ δὲ παραίφασίς ἐστιν ἑταίρου .
urn:cts:greekLit:tlg0012.tlg001.allen:11.794#εἰ δέ τινα φρεσὶν ᾗσι θεοπροπίην ἀλεείνει
urn:cts:greekLit:tlg0012.tlg001.allen:11.795#καί τινά οἱ πὰρ Ζηνὸς ἐπέφραδε πότνια μήτηρ ,
urn:cts:greekLit:tlg0012.tlg001.allen:11.796#ἀλλὰ σέ περ προέτω , ἅμα δʼ ἄλλος λαὸς ἑπέσθω
urn:cts:greekLit:tlg0012.tlg001.allen:11.797#Μυρμιδόνων , αἴ κέν τι φόως Δαναοῖσι γένηαι ·
urn:cts:greekLit:tlg0012.tlg001.allen:11.798#καί τοι τεύχεα καλὰ δότω πόλεμον δὲ φέρεσθαι ,
urn:cts:greekLit:tlg0012.tlg001.allen:11.799#αἴ κέ σε τῷ εἴσκοντες ἀπόσχωνται πολέμοιο
urn:cts:greekLit:tlg0012.tlg001.allen:11.800#Τρῶες , ἀναπνεύσωσι δʼ ἀρήϊοι υἷες Ἀχαιῶν
urn:cts:greekLit:tlg0012.tlg001.allen:11.801#τειρόμενοι · ὀλίγη δέ τʼ ἀνάπνευσις πολέμοιο .
urn:cts:greekLit:tlg0012.tlg001.allen:11.802#ῥεῖα δέ κʼ ἀκμῆτες κεκμηότας ἄνδρας ἀϋτῇ
urn:cts:greekLit:tlg0012.tlg001.allen:11.803#ὤσαισθε προτὶ ἄστυ νεῶν ἄπο καὶ κλισιάων .
urn:cts:greekLit:tlg0012.tlg001.allen:11.804#ὣς φάτο , τῷ δʼ ἄρα θυμὸν ἐνὶ στήθεσσιν ὄρινε ,
urn:cts:greekLit:tlg0012.tlg001.allen:11.805#βῆ δὲ θέειν παρὰ νῆας ἐπʼ Αἰακίδην Ἀχιλῆα .
urn:cts:greekLit:tlg0012.tlg001.allen:11.806#ἀλλʼ ὅτε δὴ κατὰ νῆας Ὀδυσσῆος θείοιο
urn:cts:greekLit:tlg0012.tlg001.allen:11.807#ἷξε θέων Πάτροκλος , ἵνά σφʼ ἀγορή τε θέμις τε
urn:cts:greekLit:tlg0012.tlg001.allen:11.808#ἤην , τῇ δὴ καί σφι θεῶν ἐτετεύχατο βωμοί ,
urn:cts:greekLit:tlg0012.tlg001.allen:11.809#ἔνθά οἱ Εὐρύπυλος βεβλημένος ἀντεβόλησε
urn:cts:greekLit:tlg0012.tlg001.allen:11.810#διογενὴς Εὐαιμονίδης κατὰ μηρὸν ὀϊστῷ
urn:cts:greekLit:tlg0012.tlg001.allen:11.811#σκάζων ἐκ πολέμου · κατὰ δὲ νότιος ῥέεν ἱδρὼς
urn:cts:greekLit:tlg0012.tlg001.allen:11.812#ὤμων καὶ κεφαλῆς , ἀπὸ δʼ ἕλκεος ἀργαλέοιο
urn:cts:greekLit:tlg0012.tlg001.allen:11.813#αἷμα μέλαν κελάρυζε · νόος γε μὲν ἔμπεδος ἦεν .
urn:cts:greekLit:tlg0012.tlg001.allen:11.814#τὸν δὲ ἰδὼν ᾤκτειρε Μενοιτίου ἄλκιμος υἱός ,
urn:cts:greekLit:tlg0012.tlg001.allen:11.815#καί ῥʼ ὀλοφυρόμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:11.816#ἆ δειλοὶ Δαναῶν ἡγήτορες ἠδὲ μέδοντες
urn:cts:greekLit:tlg0012.tlg001.allen:11.817#ὣς ἄρʼ ἐμέλλετε τῆλε φίλων καὶ πατρίδος αἴης
urn:cts:greekLit:tlg0012.tlg001.allen:11.818#ἄσειν ἐν Τροίῃ ταχέας κύνας ἀργέτι δημῷ .
urn:cts:greekLit:tlg0012.tlg001.allen:11.819#ἀλλʼ ἄγε μοι τόδε εἰπὲ διοτρεφὲς Εὐρύπυλʼ ἥρως ,
urn:cts:greekLit:tlg0012.tlg001.allen:11.820#ἤ ῥʼ ἔτι που σχήσουσι πελώριον Ἕκτορʼ Ἀχαιοί ,
urn:cts:greekLit:tlg0012.tlg001.allen:11.821#ἦ ἤδη φθίσονται ὑπʼ αὐτοῦ δουρὶ δαμέντες ;
urn:cts:greekLit:tlg0012.tlg001.allen:11.822#τὸν δʼ αὖτʼ Εὐρύπυλος βεβλημένος ἀντίον ηὔδα ·
urn:cts:greekLit:tlg0012.tlg001.allen:11.823#οὐκέτι διογενὲς Πατρόκλεες ἄλκαρ Ἀχαιῶν
urn:cts:greekLit:tlg0012.tlg001.allen:11.824#ἔσσεται , ἀλλʼ ἐν νηυσὶ μελαίνῃσιν πεσέονται .
urn:cts:greekLit:tlg0012.tlg001.allen:11.825#οἳ μὲν γὰρ δὴ πάντες , ὅσοι πάρος ἦσαν ἄριστοι ,
urn:cts:greekLit:tlg0012.tlg001.allen:11.826#ἐν νηυσὶν κέαται βεβλημένοι οὐτάμενοί τε
urn:cts:greekLit:tlg0012.tlg001.allen:11.827#χερσὶν ὕπο Τρώων · τῶν δὲ σθένος ὄρνυται αἰέν .
urn:cts:greekLit:tlg0012.tlg001.allen:11.828#ἀλλʼ ἐμὲ μὲν σὺ σάωσον ἄγων ἐπὶ νῆα μέλαιναν ,
urn:cts:greekLit:tlg0012.tlg001.allen:11.829#μηροῦ δʼ ἔκταμʼ ὀϊστόν , ἀπʼ αὐτοῦ δʼ αἷμα κελαινὸν
urn:cts:greekLit:tlg0012.tlg001.allen:11.830#νίζʼ ὕδατι λιαρῷ , ἐπὶ δʼ ἤπια φάρμακα πάσσε
urn:cts:greekLit:tlg0012.tlg001.allen:11.831#ἐσθλά , τά σε προτί φασιν Ἀχιλλῆος δεδιδάχθαι ,
urn:cts:greekLit:tlg0012.tlg001.allen:11.832#ὃν Χείρων ἐδίδαξε δικαιότατος Κενταύρων .
urn:cts:greekLit:tlg0012.tlg001.allen:11.833#ἰητροὶ μὲν γὰρ Ποδαλείριος ἠδὲ Μαχάων
urn:cts:greekLit:tlg0012.tlg001.allen:11.834#τὸν μὲν ἐνὶ κλισίῃσιν ὀΐομαι ἕλκος ἔχοντα
urn:cts:greekLit:tlg0012.tlg001.allen:11.835#χρηΐζοντα καὶ αὐτὸν ἀμύμονος ἰητῆρος
urn:cts:greekLit:tlg0012.tlg001.allen:11.836#κεῖσθαι · ὃ δʼ ἐν πεδίῳ Τρώων μένει ὀξὺν Ἄρηα .
urn:cts:greekLit:tlg0012.tlg001.allen:11.837#τὸν δʼ αὖτε προσέειπε Μενοιτίου ἄλκιμος υἱός ·
urn:cts:greekLit:tlg0012.tlg001.allen:11.838#πῶς τὰρ ἔοι τάδε ἔργα ; τί ῥέξομεν Εὐρύπυλʼ ἥρως ;
urn:cts:greekLit:tlg0012.tlg001.allen:11.839#ἔρχομαι ὄφρʼ Ἀχιλῆϊ δαΐφρονι μῦθον ἐνίσπω
urn:cts:greekLit:tlg0012.tlg001.allen:11.840#ὃν Νέστωρ ἐπέτελλε Γερήνιος οὖρος Ἀχαιῶν ·
urn:cts:greekLit:tlg0012.tlg001.allen:11.841#ἀλλʼ οὐδʼ ὧς περ σεῖο μεθήσω τειρομένοιο .
urn:cts:greekLit:tlg0012.tlg001.allen:11.842#ἦ , καὶ ὑπὸ στέρνοιο λαβὼν ἄγε ποιμένα λαῶν
urn:cts:greekLit:tlg0012.tlg001.allen:11.843#ἐς κλισίην · θεράπων δὲ ἰδὼν ὑπέχευε βοείας .
urn:cts:greekLit:tlg0012.tlg001.allen:11.844#ἔνθά μιν ἐκτανύσας ἐκ μηροῦ τάμνε μαχαίρῃ
urn:cts:greekLit:tlg0012.tlg001.allen:11.845#ὀξὺ βέλος περιπευκές , ἀπʼ αὐτοῦ δʼ αἷμα κελαινὸν
urn:cts:greekLit:tlg0012.tlg001.allen:11.846#νίζʼ ὕδατι λιαρῷ , ἐπὶ δὲ ῥίζαν βάλε πικρὴν
urn:cts:greekLit:tlg0012.tlg001.allen:11.847#χερσὶ διατρίψας ὀδυνήφατον , ἥ οἱ ἁπάσας
urn:cts:greekLit:tlg0012.tlg001.allen:11.848#ἔσχʼ ὀδύνας · τὸ μὲν ἕλκος ἐτέρσετο , παύσατο δʼ αἷμα .
urn:cts:greekLit:tlg0012.tlg001.allen:12.1#ὣς ὃ μὲν ἐν κλισίῃσι Μενοιτίου ἄλκιμος υἱὸς
urn:cts:greekLit:tlg0012.tlg001.allen:12.2#ἰᾶτʼ Εὐρύπυλον βεβλημένον · οἳ δὲ μάχοντο
urn:cts:greekLit:tlg0012.tlg001.allen:12.3#Ἀργεῖοι καὶ Τρῶες ὁμιλαδόν · οὐδʼ ἄρʼ ἔμελλε
urn:cts:greekLit:tlg0012.tlg001.allen:12.4#τάφρος ἔτι σχήσειν Δαναῶν καὶ τεῖχος ὕπερθεν
urn:cts:greekLit:tlg0012.tlg001.allen:12.5#εὐρύ , τὸ ποιήσαντο νεῶν ὕπερ , ἀμφὶ δὲ τάφρον
urn:cts:greekLit:tlg0012.tlg001.allen:12.6#ἤλασαν · οὐδὲ θεοῖσι δόσαν κλειτὰς ἑκατόμβας ·
urn:cts:greekLit:tlg0012.tlg001.allen:12.7#ὄφρά σφιν νῆάς τε θοὰς καὶ ληΐδα πολλὴν
urn:cts:greekLit:tlg0012.tlg001.allen:12.8#ἐντὸς ἔχον ῥύοιτο · θεῶν δʼ ἀέκητι τέτυκτο
urn:cts:greekLit:tlg0012.tlg001.allen:12.9#ἀθανάτων · τὸ καὶ οὔ τι πολὺν χρόνον ἔμπεδον ἦεν .
urn:cts:greekLit:tlg0012.tlg001.allen:12.10#ὄφρα μὲν Ἕκτωρ ζωὸς ἔην καὶ μήνιʼ Ἀχιλλεὺς
urn:cts:greekLit:tlg0012.tlg001.allen:12.11#καὶ Πριάμοιο ἄνακτος ἀπόρθητος πόλις ἔπλεν ,
urn:cts:greekLit:tlg0012.tlg001.allen:12.12#τόφρα δὲ καὶ μέγα τεῖχος Ἀχαιῶν ἔμπεδον ἦεν .
urn:cts:greekLit:tlg0012.tlg001.allen:12.13#αὐτὰρ ἐπεὶ κατὰ μὲν Τρώων θάνον ὅσσοι ἄριστοι ,
urn:cts:greekLit:tlg0012.tlg001.allen:12.14#πολλοὶ δʼ Ἀργείων οἳ μὲν δάμεν , οἳ δὲ λίποντο ,
urn:cts:greekLit:tlg0012.tlg001.allen:12.15#πέρθετο δὲ Πριάμοιο πόλις δεκάτῳ ἐνιαυτῷ ,
urn:cts:greekLit:tlg0012.tlg001.allen:12.16#Ἀργεῖοι δʼ ἐν νηυσὶ φίλην ἐς πατρίδʼ ἔβησαν ,
urn:cts:greekLit:tlg0012.tlg001.allen:12.17#δὴ τότε μητιόωντο Ποσειδάων καὶ Ἀπόλλων
urn:cts:greekLit:tlg0012.tlg001.allen:12.18#τεῖχος ἀμαλδῦναι ποταμῶν μένος εἰσαγαγόντες .
urn:cts:greekLit:tlg0012.tlg001.allen:12.19#ὅσσοι ἀπʼ Ἰδαίων ὀρέων ἅλα δὲ προρέουσι ,
urn:cts:greekLit:tlg0012.tlg001.allen:12.20#Ῥῆσός θʼ Ἑπτάπορός τε Κάρησός τε Ῥοδίος τε
urn:cts:greekLit:tlg0012.tlg001.allen:12.21#Γρήνικός τε καὶ Αἴσηπος δῖός τε Σκάμανδρος
urn:cts:greekLit:tlg0012.tlg001.allen:12.22#καὶ Σιμόεις , ὅθι πολλὰ βοάγρια καὶ τρυφάλειαι
urn:cts:greekLit:tlg0012.tlg001.allen:12.23#κάππεσον ἐν κονίῃσι καὶ ἡμιθέων γένος ἀνδρῶν ·
urn:cts:greekLit:tlg0012.tlg001.allen:12.24#τῶν πάντων ὁμόσε στόματʼ ἔτραπε Φοῖβος Ἀπόλλων ,
urn:cts:greekLit:tlg0012.tlg001.allen:12.25#ἐννῆμαρ δʼ ἐς τεῖχος ἵει ῥόον · ὗε δʼ ἄρα Ζεὺς
urn:cts:greekLit:tlg0012.tlg001.allen:12.26#συνεχές , ὄφρά κε θᾶσσον ἁλίπλοα τείχεα θείη .
urn:cts:greekLit:tlg0012.tlg001.allen:12.27#αὐτὸς δʼ ἐννοσίγαιος ἔχων χείρεσσι τρίαιναν
urn:cts:greekLit:tlg0012.tlg001.allen:12.28#ἡγεῖτʼ , ἐκ δʼ ἄρα πάντα θεμείλια κύμασι πέμπε
urn:cts:greekLit:tlg0012.tlg001.allen:12.29#φιτρῶν καὶ λάων , τὰ θέσαν μογέοντες Ἀχαιοί ,
urn:cts:greekLit:tlg0012.tlg001.allen:12.30#λεῖα δʼ ἐποίησεν παρʼ ἀγάρροον Ἑλλήσποντον ,
urn:cts:greekLit:tlg0012.tlg001.allen:12.31#αὖτις δʼ ἠϊόνα μεγάλην ψαμάθοισι κάλυψε
urn:cts:greekLit:tlg0012.tlg001.allen:12.32#τεῖχος ἀμαλδύνας · ποταμοὺς δʼ ἔτρεψε νέεσθαι
urn:cts:greekLit:tlg0012.tlg001.allen:12.33#κὰρ ῥόον , ᾗ περ πρόσθεν ἵεν καλλίρροον ὕδωρ .
urn:cts:greekLit:tlg0012.tlg001.allen:12.34#ὣς ἄρʼ ἔμελλον ὄπισθε Ποσειδάων καὶ Ἀπόλλων
urn:cts:greekLit:tlg0012.tlg001.allen:12.35#θησέμεναι · τότε δʼ ἀμφὶ μάχη ἐνοπή τε δεδήει
urn:cts:greekLit:tlg0012.tlg001.allen:12.36#τεῖχος ἐΰδμητον , κανάχιζε δὲ δούρατα πύργων
urn:cts:greekLit:tlg0012.tlg001.allen:12.37#βαλλόμενʼ · Ἀργεῖοι δὲ Διὸς μάστιγι δαμέντες
urn:cts:greekLit:tlg0012.tlg001.allen:12.38#νηυσὶν ἔπι γλαφυρῇσιν ἐελμένοι ἰσχανόωντο
urn:cts:greekLit:tlg0012.tlg001.allen:12.39#Ἕκτορα δειδιότες , κρατερὸν μήστωρα φόβοιο ·
urn:cts:greekLit:tlg0012.tlg001.allen:12.40#αὐτὰρ ὅ γʼ ὡς τὸ πρόσθεν ἐμάρνατο ἶσος ἀέλλῃ ·
urn:cts:greekLit:tlg0012.tlg001.allen:12.41#ὡς δʼ ὅτʼ ἂν ἔν τε κύνεσσι καὶ ἀνδράσι θηρευτῇσι
urn:cts:greekLit:tlg0012.tlg001.allen:12.42#κάπριος ἠὲ λέων στρέφεται σθένεϊ βλεμεαίνων ·
urn:cts:greekLit:tlg0012.tlg001.allen:12.43#οἳ δέ τε πυργηδὸν σφέας αὐτοὺς ἀρτύναντες
urn:cts:greekLit:tlg0012.tlg001.allen:12.44#ἀντίον ἵστανται καὶ ἀκοντίζουσι θαμειὰς
urn:cts:greekLit:tlg0012.tlg001.allen:12.45#αἰχμὰς ἐκ χειρῶν · τοῦ δʼ οὔ ποτε κυδάλιμον κῆρ
urn:cts:greekLit:tlg0012.tlg001.allen:12.46#ταρβεῖ οὐδὲ φοβεῖται , ἀγηνορίη δέ μιν ἔκτα ·
urn:cts:greekLit:tlg0012.tlg001.allen:12.47#ταρφέα τε στρέφεται στίχας ἀνδρῶν πειρητίζων ·
urn:cts:greekLit:tlg0012.tlg001.allen:12.48#ὅππῃ τʼ ἰθύσῃ τῇ εἴκουσι στίχες ἀνδρῶν ·
urn:cts:greekLit:tlg0012.tlg001.allen:12.49#ὣς Ἕκτωρ ἀνʼ ὅμιλον ἰὼν ἐλλίσσεθʼ ἑταίρους
urn:cts:greekLit:tlg0012.tlg001.allen:12.50#τάφρον ἐποτρύνων διαβαινέμεν · οὐδέ οἱ ἵπποι
urn:cts:greekLit:tlg0012.tlg001.allen:12.51#τόλμων ὠκύποδες , μάλα δὲ χρεμέτιζον ἐπʼ ἄκρῳ
urn:cts:greekLit:tlg0012.tlg001.allen:12.52#χείλει ἐφεσταότες · ἀπὸ γὰρ δειδίσσετο τάφρος
urn:cts:greekLit:tlg0012.tlg001.allen:12.53#εὐρεῖʼ , οὔτʼ ἄρʼ ὑπερθορέειν σχεδὸν οὔτε περῆσαι
urn:cts:greekLit:tlg0012.tlg001.allen:12.54#ῥηϊδίη · κρημνοὶ γὰρ ἐπηρεφέες περὶ πᾶσαν
urn:cts:greekLit:tlg0012.tlg001.allen:12.55#ἕστασαν ἀμφοτέρωθεν , ὕπερθεν δὲ σκολόπεσσιν
urn:cts:greekLit:tlg0012.tlg001.allen:12.56#ὀξέσιν ἠρήρει , τοὺς ἵστασαν υἷες Ἀχαιῶν
urn:cts:greekLit:tlg0012.tlg001.allen:12.57#πυκνοὺς καὶ μεγάλους δηΐων ἀνδρῶν ἀλεωρήν .
urn:cts:greekLit:tlg0012.tlg001.allen:12.58#ἔνθʼ οὔ κεν ῥέα ἵππος ἐΰτροχον ἅρμα τιταίνων
urn:cts:greekLit:tlg0012.tlg001.allen:12.59#ἐσβαίη , πεζοὶ δὲ μενοίνεον εἰ τελέουσι .
urn:cts:greekLit:tlg0012.tlg001.allen:12.60#δὴ τότε Πουλυδάμας θρασὺν Ἕκτορα εἶπε παραστάς ·
urn:cts:greekLit:tlg0012.tlg001.allen:12.61#Ἕκτορ τʼ ἠδʼ ἄλλοι Τρώων ἀγοὶ ἠδʼ ἐπικούρων
urn:cts:greekLit:tlg0012.tlg001.allen:12.62#ἀφραδέως διὰ τάφρον ἐλαύνομεν ὠκέας ἵππους ·
urn:cts:greekLit:tlg0012.tlg001.allen:12.63#ἣ δὲ μάλʼ ἀργαλέη περάαν · σκόλοπες γὰρ ἐν αὐτῇ
urn:cts:greekLit:tlg0012.tlg001.allen:12.64#ὀξέες ἑστᾶσιν , ποτὶ δʼ αὐτοὺς τεῖχος Ἀχαιῶν ,
urn:cts:greekLit:tlg0012.tlg001.allen:12.65#ἔνθʼ οὔ πως ἔστιν καταβήμεναι οὐδὲ μάχεσθαι
urn:cts:greekLit:tlg0012.tlg001.allen:12.66#ἱππεῦσι · στεῖνος γάρ , ὅθι τρώσεσθαι ὀΐω .
urn:cts:greekLit:tlg0012.tlg001.allen:12.67#εἰ μὲν γὰρ τοὺς πάγχυ κακὰ φρονέων ἀλαπάζει
urn:cts:greekLit:tlg0012.tlg001.allen:12.68#Ζεὺς ὑψιβρεμέτης , Τρώεσσι δὲ ἵετʼ ἀρήγειν ,
urn:cts:greekLit:tlg0012.tlg001.allen:12.69#ἦ τʼ ἂν ἔγωγʼ ἐθέλοιμι καὶ αὐτίκα τοῦτο γενέσθαι ,
urn:cts:greekLit:tlg0012.tlg001.allen:12.70#νωνύμνους ἀπολέσθαι ἀπʼ Ἄργεος ἐνθάδʼ Ἀχαιούς ·
urn:cts:greekLit:tlg0012.tlg001.allen:12.71#εἰ δέ χʼ ὑποστρέψωσι , παλίωξις δὲ γένηται
urn:cts:greekLit:tlg0012.tlg001.allen:12.72#ἐκ νηῶν καὶ τάφρῳ ἐνιπλήξωμεν ὀρυκτῇ ,
urn:cts:greekLit:tlg0012.tlg001.allen:12.73#οὐκέτʼ ἔπειτʼ ὀΐω οὐδʼ ἄγγελον ἀπονέεσθαι
urn:cts:greekLit:tlg0012.tlg001.allen:12.74#ἄψορρον προτὶ ἄστυ ἑλιχθέντων ὑπʼ Ἀχαιῶν .
urn:cts:greekLit:tlg0012.tlg001.allen:12.75#ἀλλʼ ἄγεθʼ ὡς ἂν ἐγὼ εἴπω πειθώμεθα πάντες ·
urn:cts:greekLit:tlg0012.tlg001.allen:12.76#ἵππους μὲν θεράποντες ἐρυκόντων ἐπὶ τάφρῳ ,
urn:cts:greekLit:tlg0012.tlg001.allen:12.77#αὐτοὶ δὲ πρυλέες σὺν τεύχεσι θωρηχθέντες
urn:cts:greekLit:tlg0012.tlg001.allen:12.78#Ἕκτορι πάντες ἑπώμεθʼ ἀολλέες · αὐτὰρ Ἀχαιοὶ
urn:cts:greekLit:tlg0012.tlg001.allen:12.79#οὐ μενέουσʼ εἰ δή σφιν ὀλέθρου πείρατʼ ἐφῆπται .
urn:cts:greekLit:tlg0012.tlg001.allen:12.80#ὣς φάτο Πουλυδάμας , ἅδε δʼ Ἕκτορι μῦθος ἀπήμων ,
urn:cts:greekLit:tlg0012.tlg001.allen:12.81#αὐτίκα δʼ ἐξ ὀχέων σὺν τεύχεσιν ἆλτο χαμᾶζε .
urn:cts:greekLit:tlg0012.tlg001.allen:12.82#οὐδὲ μὲν ἄλλοι Τρῶες ἐφʼ ἵππων ἠγερέθοντο ,
urn:cts:greekLit:tlg0012.tlg001.allen:12.83#ἀλλʼ ἀπὸ πάντες ὄρουσαν , ἐπεὶ ἴδον Ἕκτορα δῖον .
urn:cts:greekLit:tlg0012.tlg001.allen:12.84#ἡνιόχῳ μὲν ἔπειτα ἑῷ ἐπέτελλεν ἕκαστος
urn:cts:greekLit:tlg0012.tlg001.allen:12.85#ἵππους εὖ κατὰ κόσμον ἐρυκέμεν αὖθʼ ἐπὶ τάφρῳ ·
urn:cts:greekLit:tlg0012.tlg001.allen:12.86#οἳ δὲ διαστάντες σφέας αὐτοὺς ἀρτύναντες
urn:cts:greekLit:tlg0012.tlg001.allen:12.87#πένταχα κοσμηθέντες ἅμʼ ἡγεμόνεσσιν ἕποντο .
urn:cts:greekLit:tlg0012.tlg001.allen:12.88#οἳ μὲν ἅμʼ Ἕκτορʼ ἴσαν καὶ ἀμύμονι Πουλυδάμαντι ,
urn:cts:greekLit:tlg0012.tlg001.allen:12.89#οἳ πλεῖστοι καὶ ἄριστοι ἔσαν , μέμασαν δὲ μάλιστα
urn:cts:greekLit:tlg0012.tlg001.allen:12.90#τεῖχος ῥηξάμενοι κοίλῃς ἐπὶ νηυσὶ μάχεσθαι .
urn:cts:greekLit:tlg0012.tlg001.allen:12.91#καί σφιν Κεβριόνης τρίτος εἵπετο · πὰρ δʼ ἄρʼ ὄχεσφιν
urn:cts:greekLit:tlg0012.tlg001.allen:12.92#ἄλλον Κεβριόναο χερείονα κάλλιπεν Ἕκτωρ .
urn:cts:greekLit:tlg0012.tlg001.allen:12.93#τῶν δʼ ἑτέρων Πάρις ἦρχε καὶ Ἀλκάθοος καὶ Ἀγήνωρ ,
urn:cts:greekLit:tlg0012.tlg001.allen:12.94#τῶν δὲ τρίτων Ἕλενος καὶ Δηΐφοβος θεοειδὴς
urn:cts:greekLit:tlg0012.tlg001.allen:12.95#υἷε δύω Πριάμοιο · τρίτος δʼ ἦν Ἄσιος ἥρως
urn:cts:greekLit:tlg0012.tlg001.allen:12.96#Ἄσιος Ὑρτακίδης , ὃν Ἀρίσβηθεν φέρον ἵπποι
urn:cts:greekLit:tlg0012.tlg001.allen:12.97#αἴθωνες μεγάλοι ποταμοῦ ἄπο Σελλήεντος .
urn:cts:greekLit:tlg0012.tlg001.allen:12.98#τῶν δὲ τετάρτων ἦρχεν ἐῢς πάϊς Ἀγχίσαο
urn:cts:greekLit:tlg0012.tlg001.allen:12.99#Αἰνείας , ἅμα τῷ γε δύω Ἀντήνορος υἷε
urn:cts:greekLit:tlg0012.tlg001.allen:12.100#Ἀρχέλοχός τʼ Ἀκάμας τε μάχης εὖ εἰδότε πάσης .
urn:cts:greekLit:tlg0012.tlg001.allen:12.101#Σαρπηδὼν δʼ ἡγήσατʼ ἀγακλειτῶν ἐπικούρων ,
urn:cts:greekLit:tlg0012.tlg001.allen:12.102#πρὸς δʼ ἕλετο Γλαῦκον καὶ ἀρήϊον Ἀστεροπαῖον ·
urn:cts:greekLit:tlg0012.tlg001.allen:12.103#οἳ γάρ οἱ εἴσαντο διακριδὸν εἶναι ἄριστοι
urn:cts:greekLit:tlg0012.tlg001.allen:12.104#τῶν ἄλλων μετά γʼ αὐτόν · ὃ δʼ ἔπρεπε καὶ διὰ πάντων .
urn:cts:greekLit:tlg0012.tlg001.allen:12.105#οἳ δʼ ἐπεὶ ἀλλήλους ἄραρον τυκτῇσι βόεσσι
urn:cts:greekLit:tlg0012.tlg001.allen:12.106#βάν ῥʼ ἰθὺς Δαναῶν λελιημένοι , οὐδʼ ἔτʼ ἔφαντο
urn:cts:greekLit:tlg0012.tlg001.allen:12.107#σχήσεσθʼ , ἀλλʼ ἐν νηυσὶ μελαίνῃσιν πεσέεσθαι .
urn:cts:greekLit:tlg0012.tlg001.allen:12.108#ἔνθʼ ἄλλοι Τρῶες τηλεκλειτοί τʼ ἐπίκουροι
urn:cts:greekLit:tlg0012.tlg001.allen:12.109#βουλῇ Πουλυδάμαντος ἀμωμήτοιο πίθοντο ·
urn:cts:greekLit:tlg0012.tlg001.allen:12.110#ἀλλʼ οὐχ Ὑρτακίδης ἔθελʼ Ἄσιος ὄρχαμος ἀνδρῶν
urn:cts:greekLit:tlg0012.tlg001.allen:12.111#αὖθι λιπεῖν ἵππους τε καὶ ἡνίοχον θεράποντα ,
urn:cts:greekLit:tlg0012.tlg001.allen:12.112#ἀλλὰ σὺν αὐτοῖσιν πέλασεν νήεσσι θοῇσι
urn:cts:greekLit:tlg0012.tlg001.allen:12.113#νήπιος , οὐδʼ ἄρʼ ἔμελλε κακὰς ὑπὸ κῆρας ἀλύξας
urn:cts:greekLit:tlg0012.tlg001.allen:12.114#ἵπποισιν καὶ ὄχεσφιν ἀγαλλόμενος παρὰ νηῶν
urn:cts:greekLit:tlg0012.tlg001.allen:12.115#ἂψ ἀπονοστήσειν προτὶ Ἴλιον ἠνεμόεσσαν ·
urn:cts:greekLit:tlg0012.tlg001.allen:12.116#πρόσθεν γάρ μιν μοῖρα δυσώνυμος ἀμφεκάλυψεν
urn:cts:greekLit:tlg0012.tlg001.allen:12.117#ἔγχεϊ Ἰδομενῆος ἀγαυοῦ Δευκαλίδαο .
urn:cts:greekLit:tlg0012.tlg001.allen:12.118#εἴσατο γὰρ νηῶν ἐπʼ ἀριστερά , τῇ περ Ἀχαιοὶ
urn:cts:greekLit:tlg0012.tlg001.allen:12.119#ἐκ πεδίου νίσοντο σὺν ἵπποισιν καὶ ὄχεσφι ·
urn:cts:greekLit:tlg0012.tlg001.allen:12.120#τῇ ῥʼ ἵππους τε καὶ ἅρμα διήλασεν , οὐδὲ πύλῃσιν
urn:cts:greekLit:tlg0012.tlg001.allen:12.121#εὗρʼ ἐπικεκλιμένας σανίδας καὶ μακρὸν ὀχῆα ,
urn:cts:greekLit:tlg0012.tlg001.allen:12.122#ἀλλʼ ἀναπεπταμένας ἔχον ἀνέρες , εἴ τινʼ ἑταίρων
urn:cts:greekLit:tlg0012.tlg001.allen:12.123#ἐκ πολέμου φεύγοντα σαώσειαν μετὰ νῆας .
urn:cts:greekLit:tlg0012.tlg001.allen:12.124#τῇ ῥʼ ἰθὺς φρονέων ἵππους ἔχε , τοὶ δʼ ἅμʼ ἕποντο
urn:cts:greekLit:tlg0012.tlg001.allen:12.125#ὀξέα κεκλήγοντες · ἔφαντο γὰρ οὐκ ἔτʼ Ἀχαιοὺς
urn:cts:greekLit:tlg0012.tlg001.allen:12.126#σχήσεσθʼ , ἀλλʼ ἐν νηυσὶ μελαίνῃσιν πεσέεσθαι
urn:cts:greekLit:tlg0012.tlg001.allen:12.127#νήπιοι , ἐν δὲ πύλῃσι δύʼ ἀνέρας εὗρον ἀρίστους
urn:cts:greekLit:tlg0012.tlg001.allen:12.128#υἷας ὑπερθύμους Λαπιθάων αἰχμητάων ,
urn:cts:greekLit:tlg0012.tlg001.allen:12.129#τὸν μὲν Πειριθόου υἷα κρατερὸν Πολυποίτην ,
urn:cts:greekLit:tlg0012.tlg001.allen:12.130#τὸν δὲ Λεοντῆα βροτολοιγῷ ἶσον Ἄρηϊ .
urn:cts:greekLit:tlg0012.tlg001.allen:12.131#τὼ μὲν ἄρα προπάροιθε πυλάων ὑψηλάων
urn:cts:greekLit:tlg0012.tlg001.allen:12.132#ἕστασαν ὡς ὅτε τε δρύες οὔρεσιν ὑψικάρηνοι ,
urn:cts:greekLit:tlg0012.tlg001.allen:12.133#αἵ τʼ ἄνεμον μίμνουσι καὶ ὑετὸν ἤματα πάντα
urn:cts:greekLit:tlg0012.tlg001.allen:12.134#ῥίζῃσιν μεγάλῃσι διηνεκέεσσʼ ἀραρυῖαι ·
urn:cts:greekLit:tlg0012.tlg001.allen:12.135#ὣς ἄρα τὼ χείρεσσι πεποιθότες ἠδὲ βίηφι
urn:cts:greekLit:tlg0012.tlg001.allen:12.136#μίμνον ἐπερχόμενον μέγαν Ἄσιον οὐδὲ φέβοντο .
urn:cts:greekLit:tlg0012.tlg001.allen:12.137#οἳ δʼ ἰθὺς πρὸς τεῖχος ἐΰδμητον βόας αὔας
urn:cts:greekLit:tlg0012.tlg001.allen:12.138#ὑψόσʼ ἀνασχόμενοι ἔκιον μεγάλῳ ἀλαλητῷ
urn:cts:greekLit:tlg0012.tlg001.allen:12.139#Ἄσιον ἀμφὶ ἄνακτα καὶ Ἰαμενὸν καὶ Ὀρέστην
urn:cts:greekLit:tlg0012.tlg001.allen:12.140#Ἀσιάδην τʼ Ἀδάμαντα Θόωνά τε Οἰνόμαόν τε .
urn:cts:greekLit:tlg0012.tlg001.allen:12.141#οἳ δʼ ἤτοι εἷος μὲν ἐϋκνήμιδας Ἀχαιοὺς
urn:cts:greekLit:tlg0012.tlg001.allen:12.142#ὄρνυον ἔνδον ἐόντες ἀμύνεσθαι περὶ νηῶν ·
urn:cts:greekLit:tlg0012.tlg001.allen:12.143#αὐτὰρ ἐπεὶ δὴ τεῖχος ἐπεσσυμένους ἐνόησαν
urn:cts:greekLit:tlg0012.tlg001.allen:12.144#Τρῶας , ἀτὰρ Δαναῶν γένετο ἰαχή τε φόβος τε ,
urn:cts:greekLit:tlg0012.tlg001.allen:12.145#ἐκ δὲ τὼ ἀΐξαντε πυλάων πρόσθε μαχέσθην
urn:cts:greekLit:tlg0012.tlg001.allen:12.146#ἀγροτέροισι σύεσσιν ἐοικότε , τώ τʼ ἐν ὄρεσσιν
urn:cts:greekLit:tlg0012.tlg001.allen:12.147#ἀνδρῶν ἠδὲ κυνῶν δέχαται κολοσυρτὸν ἰόντα ,
urn:cts:greekLit:tlg0012.tlg001.allen:12.148#δοχμώ τʼ ἀΐσσοντε περὶ σφίσιν ἄγνυτον ὕλην
urn:cts:greekLit:tlg0012.tlg001.allen:12.149#πρυμνὴν ἐκτάμνοντες , ὑπαὶ δέ τε κόμπος ὀδόντων
urn:cts:greekLit:tlg0012.tlg001.allen:12.150#γίγνεται εἰς ὅ κέ τίς τε βαλὼν ἐκ θυμὸν ἕληται ·
urn:cts:greekLit:tlg0012.tlg001.allen:12.151#ὣς τῶν κόμπει χαλκὸς ἐπὶ στήθεσσι φαεινὸς
urn:cts:greekLit:tlg0012.tlg001.allen:12.152#ἄντην βαλλομένων · μάλα γὰρ κρατερῶς ἐμάχοντο
urn:cts:greekLit:tlg0012.tlg001.allen:12.153#λαοῖσιν καθύπερθε πεποιθότες ἠδὲ βίηφιν .
urn:cts:greekLit:tlg0012.tlg001.allen:12.154#οἳ δʼ ἄρα χερμαδίοισιν ἐϋδμήτων ἀπὸ πύργων
urn:cts:greekLit:tlg0012.tlg001.allen:12.155#βάλλον ἀμυνόμενοι σφῶν τʼ αὐτῶν καὶ κλισιάων
urn:cts:greekLit:tlg0012.tlg001.allen:12.156#νηῶν τʼ ὠκυπόρων · νιφάδες δʼ ὡς πῖπτον ἔραζε ,
urn:cts:greekLit:tlg0012.tlg001.allen:12.157#ἅς τʼ ἄνεμος ζαὴς νέφεα σκιόεντα δονήσας
urn:cts:greekLit:tlg0012.tlg001.allen:12.158#ταρφειὰς κατέχευεν ἐπὶ χθονὶ πουλυβοτείρῃ ·
urn:cts:greekLit:tlg0012.tlg001.allen:12.159#ὣς τῶν ἐκ χειρῶν βέλεα ῥέον ἠμὲν Ἀχαιῶν
urn:cts:greekLit:tlg0012.tlg001.allen:12.160#ἠδὲ καὶ ἐκ Τρώων · κόρυθες δʼ ἀμφʼ αὖον ἀΰτευν
urn:cts:greekLit:tlg0012.tlg001.allen:12.161#βαλλομένων μυλάκεσσι καὶ ἀσπίδες ὀμφαλόεσσαι .
urn:cts:greekLit:tlg0012.tlg001.allen:12.162#δή ῥα τότʼ ᾤμωξεν καὶ ὣ πεπλήγετο μηρὼ
urn:cts:greekLit:tlg0012.tlg001.allen:12.163#Ἄσιος Ὑρτακίδης , καὶ ἀλαστήσας ἔπος ηὔδα ·
urn:cts:greekLit:tlg0012.tlg001.allen:12.164#Ζεῦ πάτερ ἦ ῥά νυ καὶ σὺ φιλοψευδὴς ἐτέτυξο
urn:cts:greekLit:tlg0012.tlg001.allen:12.165#πάγχυ μάλʼ · οὐ γὰρ ἔγωγʼ ἐφάμην ἥρωας Ἀχαιοὺς
urn:cts:greekLit:tlg0012.tlg001.allen:12.166#σχήσειν ἡμέτερόν γε μένος καὶ χεῖρας ἀάπτους .
urn:cts:greekLit:tlg0012.tlg001.allen:12.167#οἳ δʼ , ὥς τε σφῆκες μέσον αἰόλοι ἠὲ μέλισσαι
urn:cts:greekLit:tlg0012.tlg001.allen:12.168#οἰκία ποιήσωνται ὁδῷ ἔπι παιπαλοέσσῃ ,
urn:cts:greekLit:tlg0012.tlg001.allen:12.169#οὐδʼ ἀπολείπουσιν κοῖλον δόμον , ἀλλὰ μένοντες
urn:cts:greekLit:tlg0012.tlg001.allen:12.170#ἄνδρας θηρητῆρας ἀμύνονται περὶ τέκνων ,
urn:cts:greekLit:tlg0012.tlg001.allen:12.171#ὣς οἵ γʼ οὐκ ἐθέλουσι πυλάων καὶ δύʼ ἐόντε
urn:cts:greekLit:tlg0012.tlg001.allen:12.172#χάσσασθαι πρίν γʼ ἠὲ κατακτάμεν ἠὲ ἁλῶναι .
urn:cts:greekLit:tlg0012.tlg001.allen:12.173#ὣς ἔφατʼ , οὐδὲ Διὸς πεῖθε φρένα ταῦτʼ ἀγορεύων ·
urn:cts:greekLit:tlg0012.tlg001.allen:12.174#Ἕκτορι γάρ οἱ θυμὸς ἐβούλετο κῦδος ὀρέξαι .
urn:cts:greekLit:tlg0012.tlg001.allen:12.175#ἄλλοι δʼ ἀμφʼ ἄλλῃσι μάχην ἐμάχοντο πύλῃσιν ·
urn:cts:greekLit:tlg0012.tlg001.allen:12.176#ἀργαλέον δέ με ταῦτα θεὸν ὣς πάντʼ ἀγορεῦσαι ·
urn:cts:greekLit:tlg0012.tlg001.allen:12.177#πάντῃ γὰρ περὶ τεῖχος ὀρώρει θεσπιδαὲς πῦρ
urn:cts:greekLit:tlg0012.tlg001.allen:12.178#λάϊνον · Ἀργεῖοι δὲ καὶ ἀχνύμενοί περ ἀνάγκῃ
urn:cts:greekLit:tlg0012.tlg001.allen:12.179#νηῶν ἠμύνοντο · θεοὶ δʼ ἀκαχήατο θυμὸν
urn:cts:greekLit:tlg0012.tlg001.allen:12.180#πάντες ὅσοι Δαναοῖσι μάχης ἐπιτάρροθοι ἦσαν .
urn:cts:greekLit:tlg0012.tlg001.allen:12.181#σὺν δʼ ἔβαλον Λαπίθαι πόλεμον καὶ δηϊοτῆτα .
urn:cts:greekLit:tlg0012.tlg001.allen:12.182#ἔνθʼ αὖ Πειριθόου υἱὸς κρατερὸς Πολυποίτης
urn:cts:greekLit:tlg0012.tlg001.allen:12.183#δουρὶ βάλεν Δάμασον κυνέης διὰ χαλκοπαρῄου ·
urn:cts:greekLit:tlg0012.tlg001.allen:12.184#οὐδʼ ἄρα χαλκείη κόρυς ἔσχεθεν , ἀλλὰ διὰ πρὸ
urn:cts:greekLit:tlg0012.tlg001.allen:12.185#αἰχμὴ χαλκείη ῥῆξʼ ὀστέον , ἐγκέφαλος δὲ
urn:cts:greekLit:tlg0012.tlg001.allen:12.186#ἔνδον ἅπας πεπάλακτο · δάμασσε δέ μιν μεμαῶτα ·
urn:cts:greekLit:tlg0012.tlg001.allen:12.187#αὐτὰρ ἔπειτα Πύλωνα καὶ Ὄρμενον ἐξενάριξεν .
urn:cts:greekLit:tlg0012.tlg001.allen:12.188#υἱὸν δʼ Ἀντιμάχοιο Λεοντεὺς ὄζος Ἄρηος
urn:cts:greekLit:tlg0012.tlg001.allen:12.189#Ἱππόμαχον βάλε δουρὶ κατὰ ζωστῆρα τυχήσας .
urn:cts:greekLit:tlg0012.tlg001.allen:12.190#αὖτις δʼ ἐκ κολεοῖο ἐρυσσάμενος ξίφος ὀξὺ
urn:cts:greekLit:tlg0012.tlg001.allen:12.191#Ἀντιφάτην μὲν πρῶτον ἐπαΐξας διʼ ὁμίλου
urn:cts:greekLit:tlg0012.tlg001.allen:12.192#πλῆξʼ αὐτοσχεδίην · ὃ δʼ ἄρʼ ὕπτιος οὔδει ἐρείσθη ·
urn:cts:greekLit:tlg0012.tlg001.allen:12.193#αὐτὰρ ἔπειτα Μένωνα καὶ Ἰαμενὸν καὶ Ὀρέστην
urn:cts:greekLit:tlg0012.tlg001.allen:12.194#πάντας ἐπασσυτέρους πέλασε χθονὶ πουλυβοτείρῃ .
urn:cts:greekLit:tlg0012.tlg001.allen:12.195#ὄφρʼ οἳ τοὺς ἐνάριζον ἀπʼ ἔντεα μαρμαίροντα ,
urn:cts:greekLit:tlg0012.tlg001.allen:12.196#τόφρʼ οἳ Πουλυδάμαντι καὶ Ἕκτορι κοῦροι ἕποντο ,
urn:cts:greekLit:tlg0012.tlg001.allen:12.197#οἳ πλεῖστοι καὶ ἄριστοι ἔσαν , μέμασαν δὲ μάλιστα
urn:cts:greekLit:tlg0012.tlg001.allen:12.198#τεῖχός τε ῥήξειν καὶ ἐνιπρήσειν πυρὶ νῆας ,
urn:cts:greekLit:tlg0012.tlg001.allen:12.199#οἵ ῥʼ ἔτι μερμήριζον ἐφεσταότες παρὰ τάφρῳ .
urn:cts:greekLit:tlg0012.tlg001.allen:12.200#ὄρνις γάρ σφιν ἐπῆλθε περησέμεναι μεμαῶσιν
urn:cts:greekLit:tlg0012.tlg001.allen:12.201#αἰετὸς ὑψιπέτης ἐπʼ ἀριστερὰ λαὸν ἐέργων
urn:cts:greekLit:tlg0012.tlg001.allen:12.202#φοινήεντα δράκοντα φέρων ὀνύχεσσι πέλωρον
urn:cts:greekLit:tlg0012.tlg001.allen:12.203#ζωὸν ἔτʼ ἀσπαίροντα , καὶ οὔ πω λήθετο χάρμης ,
urn:cts:greekLit:tlg0012.tlg001.allen:12.204#κόψε γὰρ αὐτὸν ἔχοντα κατὰ στῆθος παρὰ δειρὴν
urn:cts:greekLit:tlg0012.tlg001.allen:12.205#ἰδνωθεὶς ὀπίσω · ὃ δʼ ἀπὸ ἕθεν ἧκε χαμᾶζε
urn:cts:greekLit:tlg0012.tlg001.allen:12.206#ἀλγήσας ὀδύνῃσι , μέσῳ δʼ ἐνὶ κάββαλʼ ὁμίλῳ ,
urn:cts:greekLit:tlg0012.tlg001.allen:12.207#αὐτὸς δὲ κλάγξας πέτετο πνοιῇς ἀνέμοιο .
urn:cts:greekLit:tlg0012.tlg001.allen:12.208#Τρῶες δʼ ἐρρίγησαν ὅπως ἴδον αἰόλον ὄφιν
urn:cts:greekLit:tlg0012.tlg001.allen:12.209#κείμενον ἐν μέσσοισι Διὸς τέρας αἰγιόχοιο .
urn:cts:greekLit:tlg0012.tlg001.allen:12.210#δὴ τότε Πουλυδάμας θρασὺν Ἕκτορα εἶπε παραστάς ·
urn:cts:greekLit:tlg0012.tlg001.allen:12.211#Ἕκτορ ἀεὶ μέν πώς μοι ἐπιπλήσσεις ἀγορῇσιν
urn:cts:greekLit:tlg0012.tlg001.allen:12.212#ἐσθλὰ φραζομένῳ , ἐπεὶ οὐδὲ μὲν οὐδὲ ἔοικε
urn:cts:greekLit:tlg0012.tlg001.allen:12.213#δῆμον ἐόντα παρὲξ ἀγορευέμεν , οὔτʼ ἐνὶ βουλῇ
urn:cts:greekLit:tlg0012.tlg001.allen:12.214#οὔτέ ποτʼ ἐν πολέμῳ , σὸν δὲ κράτος αἰὲν ἀέξειν ·
urn:cts:greekLit:tlg0012.tlg001.allen:12.215#νῦν αὖτʼ ἐξερέω ὥς μοι δοκεῖ εἶναι ἄριστα .
urn:cts:greekLit:tlg0012.tlg001.allen:12.216#μὴ ἴομεν Δαναοῖσι μαχησόμενοι περὶ νηῶν .
urn:cts:greekLit:tlg0012.tlg001.allen:12.217#ὧδε γὰρ ἐκτελέεσθαι ὀΐομαι , εἰ ἐτεόν γε
urn:cts:greekLit:tlg0012.tlg001.allen:12.218#Τρωσὶν ὅδʼ ὄρνις ἦλθε περησέμεναι μεμαῶσιν
urn:cts:greekLit:tlg0012.tlg001.allen:12.219#αἰετὸς ὑψιπέτης ἐπʼ ἀριστερὰ λαὸν ἐέργων
urn:cts:greekLit:tlg0012.tlg001.allen:12.220#φοινήεντα δράκοντα φέρων ὀνύχεσσι πέλωρον
urn:cts:greekLit:tlg0012.tlg001.allen:12.221#ζωόν · ἄφαρ δʼ ἀφέηκε πάρος φίλα οἰκίʼ ἱκέσθαι ,
urn:cts:greekLit:tlg0012.tlg001.allen:12.222#οὐδʼ ἐτέλεσσε φέρων δόμεναι τεκέεσσιν ἑοῖσιν .
urn:cts:greekLit:tlg0012.tlg001.allen:12.223#ὣς ἡμεῖς , εἴ πέρ τε πύλας καὶ τεῖχος Ἀχαιῶν
urn:cts:greekLit:tlg0012.tlg001.allen:12.224#ῥηξόμεθα σθένεϊ μεγάλῳ , εἴξωσι δʼ Ἀχαιοί ,
urn:cts:greekLit:tlg0012.tlg001.allen:12.225#οὐ κόσμῳ παρὰ ναῦφιν ἐλευσόμεθʼ αὐτὰ κέλευθα ·
urn:cts:greekLit:tlg0012.tlg001.allen:12.226#πολλοὺς γὰρ Τρώων καταλείψομεν , οὕς κεν Ἀχαιοὶ
urn:cts:greekLit:tlg0012.tlg001.allen:12.227#χαλκῷ δῃώσωσιν ἀμυνόμενοι περὶ νηῶν .
urn:cts:greekLit:tlg0012.tlg001.allen:12.228#ὧδέ χʼ ὑποκρίναιτο θεοπρόπος , ὃς σάφα θυμῷ
urn:cts:greekLit:tlg0012.tlg001.allen:12.229#εἰδείη τεράων καί οἱ πειθοίατο λαοί .
urn:cts:greekLit:tlg0012.tlg001.allen:12.230#τὸν δʼ ἄρʼ ὑπόδρα ἰδὼν προσέφη κορυθαίολος Ἕκτωρ ·
urn:cts:greekLit:tlg0012.tlg001.allen:12.231#Πουλυδάμα , σὺ μὲν οὐκ ἔτʼ ἐμοὶ φίλα ταῦτʼ ἀγορεύεις ·
urn:cts:greekLit:tlg0012.tlg001.allen:12.232#οἶσθα καὶ ἄλλον μῦθον ἀμείνονα τοῦδε νοῆσαι .
urn:cts:greekLit:tlg0012.tlg001.allen:12.233#εἰ δʼ ἐτεὸν δὴ τοῦτον ἀπὸ σπουδῆς ἀγορεύεις ,
urn:cts:greekLit:tlg0012.tlg001.allen:12.234#ἐξ ἄρα δή τοι ἔπειτα θεοὶ φρένας ὤλεσαν αὐτοί ,
urn:cts:greekLit:tlg0012.tlg001.allen:12.235#ὃς κέλεαι Ζηνὸς μὲν ἐριγδούποιο λαθέσθαι
urn:cts:greekLit:tlg0012.tlg001.allen:12.236#βουλέων , ἅς τέ μοι αὐτὸς ὑπέσχετο καὶ κατένευσε ·
urn:cts:greekLit:tlg0012.tlg001.allen:12.237#τύνη δʼ οἰωνοῖσι τανυπτερύγεσσι κελεύεις
urn:cts:greekLit:tlg0012.tlg001.allen:12.238#πείθεσθαι , τῶν οὔ τι μετατρέπομʼ οὐδʼ ἀλεγίζω
urn:cts:greekLit:tlg0012.tlg001.allen:12.239#εἴτʼ ἐπὶ δεξίʼ ἴωσι πρὸς ἠῶ τʼ ἠέλιόν τε ,
urn:cts:greekLit:tlg0012.tlg001.allen:12.240#εἴτʼ ἐπʼ ἀριστερὰ τοί γε ποτὶ ζόφον ἠερόεντα .
urn:cts:greekLit:tlg0012.tlg001.allen:12.241#ἡμεῖς δὲ μεγάλοιο Διὸς πειθώμεθα βουλῇ ,
urn:cts:greekLit:tlg0012.tlg001.allen:12.242#ὃς πᾶσι θνητοῖσι καὶ ἀθανάτοισιν ἀνάσσει .
urn:cts:greekLit:tlg0012.tlg001.allen:12.243#εἷς οἰωνὸς ἄριστος ἀμύνεσθαι περὶ πάτρης .
urn:cts:greekLit:tlg0012.tlg001.allen:12.244#τίπτε σὺ δείδοικας πόλεμον καὶ δηϊοτῆτα ;
urn:cts:greekLit:tlg0012.tlg001.allen:12.245#εἴ περ γάρ τʼ ἄλλοι γε περὶ κτεινώμεθα πάντες
urn:cts:greekLit:tlg0012.tlg001.allen:12.246#νηυσὶν ἐπʼ Ἀργείων , σοὶ δʼ οὐ δέος ἔστʼ ἀπολέσθαι ·
urn:cts:greekLit:tlg0012.tlg001.allen:12.247#οὐ γάρ τοι κραδίη μενεδήϊος οὐδὲ μαχήμων .
urn:cts:greekLit:tlg0012.tlg001.allen:12.248#εἰ δὲ σὺ δηϊοτῆτος ἀφέξεαι , ἠέ τινʼ ἄλλον
urn:cts:greekLit:tlg0012.tlg001.allen:12.249#παρφάμενος ἐπέεσσιν ἀποτρέψεις πολέμοιο ,
urn:cts:greekLit:tlg0012.tlg001.allen:12.250#αὐτίκʼ ἐμῷ ὑπὸ δουρὶ τυπεὶς ἀπὸ θυμὸν ὀλέσσεις .
urn:cts:greekLit:tlg0012.tlg001.allen:12.251#ὣς ἄρα φωνήσας ἡγήσατο , τοὶ δʼ ἅμʼ ἕποντο
urn:cts:greekLit:tlg0012.tlg001.allen:12.252#ἠχῇ θεσπεσίῃ · ἐπὶ δὲ Ζεὺς τερπικέραυνος
urn:cts:greekLit:tlg0012.tlg001.allen:12.253#ὦρσεν ἀπʼ Ἰδαίων ὀρέων ἀνέμοιο θύελλαν ,
urn:cts:greekLit:tlg0012.tlg001.allen:12.254#ἥ ῥʼ ἰθὺς νηῶν κονίην φέρεν · αὐτὰρ Ἀχαιῶν
urn:cts:greekLit:tlg0012.tlg001.allen:12.255#θέλγε νόον , Τρωσὶν δὲ καὶ Ἕκτορι κῦδος ὄπαζε .
urn:cts:greekLit:tlg0012.tlg001.allen:12.256#τοῦ περ δὴ τεράεσσι πεποιθότες ἠδὲ βίηφι
urn:cts:greekLit:tlg0012.tlg001.allen:12.257#ῥήγνυσθαι μέγα τεῖχος Ἀχαιῶν πειρήτιζον .
urn:cts:greekLit:tlg0012.tlg001.allen:12.258#κρόσσας μὲν πύργων ἔρυον , καὶ ἔρειπον ἐπάλξεις ,
urn:cts:greekLit:tlg0012.tlg001.allen:12.259#στήλας τε προβλῆτας ἐμόχλεον , ἃς ἄρʼ Ἀχαιοὶ
urn:cts:greekLit:tlg0012.tlg001.allen:12.260#πρώτας ἐν γαίῃ θέσαν ἔμμεναι ἔχματα πύργων .
urn:cts:greekLit:tlg0012.tlg001.allen:12.261#τὰς οἵ γʼ αὐέρυον , ἔλποντο δὲ τεῖχος Ἀχαιῶν
urn:cts:greekLit:tlg0012.tlg001.allen:12.262#ῥήξειν · οὐδέ νύ πω Δαναοὶ χάζοντο κελεύθου ,
urn:cts:greekLit:tlg0012.tlg001.allen:12.263#ἀλλʼ οἵ γε ῥινοῖσι βοῶν φράξαντες ἐπάλξεις
urn:cts:greekLit:tlg0012.tlg001.allen:12.264#βάλλον ἀπʼ αὐτάων δηΐους ὑπὸ τεῖχος ἰόντας .
urn:cts:greekLit:tlg0012.tlg001.allen:12.265#ἀμφοτέρω δʼ Αἴαντε κελευτιόωντʼ ἐπὶ πύργων
urn:cts:greekLit:tlg0012.tlg001.allen:12.266#πάντοσε φοιτήτην μένος ὀτρύνοντες Ἀχαιῶν .
urn:cts:greekLit:tlg0012.tlg001.allen:12.267#ἄλλον μειλιχίοις , ἄλλον στερεοῖς ἐπέεσσι
urn:cts:greekLit:tlg0012.tlg001.allen:12.268#νείκεον , ὅν τινα πάγχυ μάχης μεθιέντα ἴδοιεν ·
urn:cts:greekLit:tlg0012.tlg001.allen:12.269#ὦ φίλοι Ἀργείων ὅς τʼ ἔξοχος ὅς τε μεσήεις
urn:cts:greekLit:tlg0012.tlg001.allen:12.270#ὅς τε χερειότερος , ἐπεὶ οὔ πω πάντες ὁμοῖοι
urn:cts:greekLit:tlg0012.tlg001.allen:12.271#ἀνέρες ἐν πολέμῳ , νῦν ἔπλετο ἔργον ἅπασι ·
urn:cts:greekLit:tlg0012.tlg001.allen:12.272#καὶ δʼ αὐτοὶ τόδε που γιγνώσκετε . μή τις ὀπίσσω
urn:cts:greekLit:tlg0012.tlg001.allen:12.273#τετράφθω ποτὶ νῆας ὁμοκλητῆρος ἀκούσας ,
urn:cts:greekLit:tlg0012.tlg001.allen:12.274#ἀλλὰ πρόσω ἵεσθε καὶ ἀλλήλοισι κέλεσθε ,
urn:cts:greekLit:tlg0012.tlg001.allen:12.275#αἴ κε Ζεὺς δώῃσιν Ὀλύμπιος ἀστεροπητὴς
urn:cts:greekLit:tlg0012.tlg001.allen:12.276#νεῖκος ἀπωσαμένους δηΐους προτὶ ἄστυ δίεσθαι .
urn:cts:greekLit:tlg0012.tlg001.allen:12.277#ὣς τώ γε προβοῶντε μάχην ὄτρυνον Ἀχαιῶν .
urn:cts:greekLit:tlg0012.tlg001.allen:12.278#τῶν δʼ , ὥς τε νιφάδες χιόνος πίπτωσι θαμειαὶ
urn:cts:greekLit:tlg0012.tlg001.allen:12.279#ἤματι χειμερίῳ , ὅτε τʼ ὤρετο μητίετα Ζεὺς
urn:cts:greekLit:tlg0012.tlg001.allen:12.280#νιφέμεν ἀνθρώποισι πιφαυσκόμενος τὰ ἃ κῆλα ·
urn:cts:greekLit:tlg0012.tlg001.allen:12.281#κοιμήσας δʼ ἀνέμους χέει ἔμπεδον , ὄφρα καλύψῃ
urn:cts:greekLit:tlg0012.tlg001.allen:12.282#ὑψηλῶν ὀρέων κορυφὰς καὶ πρώονας ἄκρους
urn:cts:greekLit:tlg0012.tlg001.allen:12.283#καὶ πεδία λωτοῦντα καὶ ἀνδρῶν πίονα ἔργα ,
urn:cts:greekLit:tlg0012.tlg001.allen:12.284#καί τʼ ἐφʼ ἁλὸς πολιῆς κέχυται λιμέσιν τε καὶ ἀκταῖς ,
urn:cts:greekLit:tlg0012.tlg001.allen:12.285#κῦμα δέ μιν προσπλάζον ἐρύκεται · ἄλλά τε πάντα
urn:cts:greekLit:tlg0012.tlg001.allen:12.286#εἴλυται καθύπερθʼ , ὅτʼ ἐπιβρίσῃ Διὸς ὄμβρος ·
urn:cts:greekLit:tlg0012.tlg001.allen:12.287#ὣς τῶν ἀμφοτέρωσε λίθοι πωτῶντο θαμειαί ,
urn:cts:greekLit:tlg0012.tlg001.allen:12.288#αἱ μὲν ἄρʼ ἐς Τρῶας , αἱ δʼ ἐκ Τρώων ἐς Ἀχαιούς ,
urn:cts:greekLit:tlg0012.tlg001.allen:12.289#βαλλομένων · τὸ δὲ τεῖχος ὕπερ πᾶν δοῦπος ὀρώρει .
urn:cts:greekLit:tlg0012.tlg001.allen:12.290#οὐδʼ ἄν πω τότε γε Τρῶες καὶ φαίδιμος Ἕκτωρ
urn:cts:greekLit:tlg0012.tlg001.allen:12.291#τείχεος ἐρρήξαντο πύλας καὶ μακρὸν ὀχῆα ,
urn:cts:greekLit:tlg0012.tlg001.allen:12.292#εἰ μὴ ἄρʼ υἱὸν ἑὸν Σαρπηδόνα μητίετα Ζεὺς
urn:cts:greekLit:tlg0012.tlg001.allen:12.293#ὦρσεν ἐπʼ Ἀργείοισι λέονθʼ ὣς βουσὶν ἕλιξιν .
urn:cts:greekLit:tlg0012.tlg001.allen:12.294#αὐτίκα δʼ ἀσπίδα μὲν πρόσθʼ ἔσχετο πάντοσʼ ἐΐσην
urn:cts:greekLit:tlg0012.tlg001.allen:12.295#καλὴν χαλκείην ἐξήλατον , ἣν ἄρα χαλκεὺς
urn:cts:greekLit:tlg0012.tlg001.allen:12.296#ἤλασεν , ἔντοσθεν δὲ βοείας ῥάψε θαμειὰς
urn:cts:greekLit:tlg0012.tlg001.allen:12.297#χρυσείῃς ῥάβδοισι διηνεκέσιν περὶ κύκλον .
urn:cts:greekLit:tlg0012.tlg001.allen:12.298#τὴν ἄρʼ ὅ γε πρόσθε σχόμενος δύο δοῦρε τινάσσων
urn:cts:greekLit:tlg0012.tlg001.allen:12.299#βῆ ῥʼ ἴμεν ὥς τε λέων ὀρεσίτροφος , ὅς τʼ ἐπιδευὴς
urn:cts:greekLit:tlg0012.tlg001.allen:12.300#δηρὸν ἔῃ κρειῶν , κέλεται δέ ἑ θυμὸς ἀγήνωρ
urn:cts:greekLit:tlg0012.tlg001.allen:12.301#μήλων πειρήσοντα καὶ ἐς πυκινὸν δόμον ἐλθεῖν ·
urn:cts:greekLit:tlg0012.tlg001.allen:12.302#εἴ περ γάρ χʼ εὕρῃσι παρʼ αὐτόφι βώτορας ἄνδρας
urn:cts:greekLit:tlg0012.tlg001.allen:12.303#σὺν κυσὶ καὶ δούρεσσι φυλάσσοντας περὶ μῆλα ,
urn:cts:greekLit:tlg0012.tlg001.allen:12.304#οὔ ῥά τʼ ἀπείρητος μέμονε σταθμοῖο δίεσθαι ,
urn:cts:greekLit:tlg0012.tlg001.allen:12.305#ἀλλʼ ὅ γʼ ἄρʼ ἢ ἥρπαξε μετάλμενος , ἠὲ καὶ αὐτὸς
urn:cts:greekLit:tlg0012.tlg001.allen:12.306#ἔβλητʼ ἐν πρώτοισι θοῆς ἀπὸ χειρὸς ἄκοντι ·
urn:cts:greekLit:tlg0012.tlg001.allen:12.307#ὥς ῥα τότʼ ἀντίθεον Σαρπηδόνα θυμὸς ἀνῆκε
urn:cts:greekLit:tlg0012.tlg001.allen:12.308#τεῖχος ἐπαΐξαι διά τε ῥήξασθαι ἐπάλξεις .
urn:cts:greekLit:tlg0012.tlg001.allen:12.309#αὐτίκα δὲ Γλαῦκον προσέφη παῖδʼ Ἱππολόχοιο ·
urn:cts:greekLit:tlg0012.tlg001.allen:12.310#Γλαῦκε τί ἢ δὴ νῶϊ τετιμήμεσθα μάλιστα
urn:cts:greekLit:tlg0012.tlg001.allen:12.311#ἕδρῃ τε κρέασίν τε ἰδὲ πλείοις δεπάεσσιν
urn:cts:greekLit:tlg0012.tlg001.allen:12.312#ἐν Λυκίῃ , πάντες δὲ θεοὺς ὣς εἰσορόωσι ,
urn:cts:greekLit:tlg0012.tlg001.allen:12.313#καὶ τέμενος νεμόμεσθα μέγα Ξάνθοιο παρʼ ὄχθας
urn:cts:greekLit:tlg0012.tlg001.allen:12.314#καλὸν φυταλιῆς καὶ ἀρούρης πυροφόροιο ;
urn:cts:greekLit:tlg0012.tlg001.allen:12.315#τὼ νῦν χρὴ Λυκίοισι μέτα πρώτοισιν ἐόντας
urn:cts:greekLit:tlg0012.tlg001.allen:12.316#ἑστάμεν ἠδὲ μάχης καυστείρης ἀντιβολῆσαι ,
urn:cts:greekLit:tlg0012.tlg001.allen:12.317#ὄφρά τις ὧδʼ εἴπῃ Λυκίων πύκα θωρηκτάων ·
urn:cts:greekLit:tlg0012.tlg001.allen:12.318#οὐ μὰν ἀκλεέες Λυκίην κάτα κοιρανέουσιν
urn:cts:greekLit:tlg0012.tlg001.allen:12.319#ἡμέτεροι βασιλῆες , ἔδουσί τε πίονα μῆλα
urn:cts:greekLit:tlg0012.tlg001.allen:12.320#οἶνόν τʼ ἔξαιτον μελιηδέα · ἀλλʼ ἄρα καὶ ἲς
urn:cts:greekLit:tlg0012.tlg001.allen:12.321#ἐσθλή , ἐπεὶ Λυκίοισι μέτα πρώτοισι μάχονται .
urn:cts:greekLit:tlg0012.tlg001.allen:12.322#ὦ πέπον εἰ μὲν γὰρ πόλεμον περὶ τόνδε φυγόντε
urn:cts:greekLit:tlg0012.tlg001.allen:12.323#αἰεὶ δὴ μέλλοιμεν ἀγήρω τʼ ἀθανάτω τε
urn:cts:greekLit:tlg0012.tlg001.allen:12.324#ἔσσεσθʼ , οὔτέ κεν αὐτὸς ἐνὶ πρώτοισι μαχοίμην
urn:cts:greekLit:tlg0012.tlg001.allen:12.325#οὔτέ κε σὲ στέλλοιμι μάχην ἐς κυδιάνειραν ·
urn:cts:greekLit:tlg0012.tlg001.allen:12.326#νῦν δʼ ἔμπης γὰρ κῆρες ἐφεστᾶσιν θανάτοιο
urn:cts:greekLit:tlg0012.tlg001.allen:12.327#μυρίαι , ἃς οὐκ ἔστι φυγεῖν βροτὸν οὐδʼ ὑπαλύξαι ,
urn:cts:greekLit:tlg0012.tlg001.allen:12.328#ἴομεν ἠέ τῳ εὖχος ὀρέξομεν ἠέ τις ἡμῖν .
urn:cts:greekLit:tlg0012.tlg001.allen:12.329#ὣς ἔφατʼ , οὐδὲ Γλαῦκος ἀπετράπετʼ οὐδʼ ἀπίθησε ·
urn:cts:greekLit:tlg0012.tlg001.allen:12.330#τὼ δʼ ἰθὺς βήτην Λυκίων μέγα ἔθνος ἄγοντε .
urn:cts:greekLit:tlg0012.tlg001.allen:12.331#τοὺς δὲ ἰδὼν ῥίγησʼ υἱὸς Πετεῶο Μενεσθεύς ·
urn:cts:greekLit:tlg0012.tlg001.allen:12.332#τοῦ γὰρ δὴ πρὸς πύργον ἴσαν κακότητα φέροντες .
urn:cts:greekLit:tlg0012.tlg001.allen:12.333#πάπτηνεν δʼ ἀνὰ πύργον Ἀχαιῶν εἴ τινʼ ἴδοιτο
urn:cts:greekLit:tlg0012.tlg001.allen:12.334#ἡγεμόνων , ὅς τίς οἱ ἀρὴν ἑτάροισιν ἀμύναι ·
urn:cts:greekLit:tlg0012.tlg001.allen:12.335#ἐς δʼ ἐνόησʼ Αἴαντε δύω πολέμου ἀκορήτω
urn:cts:greekLit:tlg0012.tlg001.allen:12.336#ἑσταότας , Τεῦκρόν τε νέον κλισίηθεν ἰόντα
urn:cts:greekLit:tlg0012.tlg001.allen:12.337#ἐγγύθεν · ἀλλʼ οὔ πώς οἱ ἔην βώσαντι γεγωνεῖν ·
urn:cts:greekLit:tlg0012.tlg001.allen:12.338#τόσσος γὰρ κτύπος ἦεν , ἀϋτὴ δʼ οὐρανὸν ἷκε ,
urn:cts:greekLit:tlg0012.tlg001.allen:12.339#βαλλομένων σακέων τε καὶ ἱπποκόμων τρυφαλειῶν
urn:cts:greekLit:tlg0012.tlg001.allen:12.340#καὶ πυλέων · πᾶσαι γὰρ ἐπώχατο , τοὶ δὲ κατʼ αὐτὰς
urn:cts:greekLit:tlg0012.tlg001.allen:12.341#ἱστάμενοι πειρῶντο βίῃ ῥήξαντες ἐσελθεῖν .
urn:cts:greekLit:tlg0012.tlg001.allen:12.342#αἶψα δʼ ἐπʼ Αἴαντα προΐει κήρυκα Θοώτην ·
urn:cts:greekLit:tlg0012.tlg001.allen:12.343#ἔρχεο δῖε Θοῶτα , θέων Αἴαντα κάλεσσον ,
urn:cts:greekLit:tlg0012.tlg001.allen:12.344#ἀμφοτέρω μὲν μᾶλλον · ὃ γάρ κʼ ὄχʼ ἄριστον ἁπάντων
urn:cts:greekLit:tlg0012.tlg001.allen:12.345#εἴη , ἐπεὶ τάχα τῇδε τετεύξεται αἰπὺς ὄλεθρος .
urn:cts:greekLit:tlg0012.tlg001.allen:12.346#ὧδε γὰρ ἔβρισαν Λυκίων ἀγοί , οἳ τὸ πάρος περ
urn:cts:greekLit:tlg0012.tlg001.allen:12.347#ζαχρηεῖς τελέθουσι κατὰ κρατερὰς ὑσμίνας .
urn:cts:greekLit:tlg0012.tlg001.allen:12.348#εἰ δέ σφιν καὶ κεῖθι πόνος καὶ νεῖκος ὄρωρεν ,
urn:cts:greekLit:tlg0012.tlg001.allen:12.349#ἀλλά περ οἶος ἴτω Τελαμώνιος ἄλκιμος Αἴας ,
urn:cts:greekLit:tlg0012.tlg001.allen:12.350#καί οἱ Τεῦκρος ἅμα σπέσθω τόξων ἐῢ εἰδώς .
urn:cts:greekLit:tlg0012.tlg001.allen:12.351#ὣς ἔφατʼ , οὐδʼ ἄρα οἱ κῆρυξ ἀπίθησεν ἀκούσας ,
urn:cts:greekLit:tlg0012.tlg001.allen:12.352#βῆ δὲ θέειν παρὰ τεῖχος Ἀχαιῶν χαλκοχιτώνων ,
urn:cts:greekLit:tlg0012.tlg001.allen:12.353#στῆ δὲ παρʼ Αἰάντεσσι κιών , εἶθαρ δὲ προσηύδα ·
urn:cts:greekLit:tlg0012.tlg001.allen:12.354#Αἴαντʼ Ἀργείων ἡγήτορε χαλκοχιτώνων
urn:cts:greekLit:tlg0012.tlg001.allen:12.355#ἠνώγει Πετεῶο διοτρεφέος φίλος υἱὸς
urn:cts:greekLit:tlg0012.tlg001.allen:12.356#κεῖσʼ ἴμεν , ὄφρα πόνοιο μίνυνθά περ ἀντιάσητον
urn:cts:greekLit:tlg0012.tlg001.allen:12.357#ἀμφοτέρω μὲν μᾶλλον · ὃ γάρ κʼ ὄχʼ ἄριστον ἁπάντων
urn:cts:greekLit:tlg0012.tlg001.allen:12.358#εἴη , ἐπεὶ τάχα κεῖθι τετεύξεται αἰπὺς ὄλεθρος ·
urn:cts:greekLit:tlg0012.tlg001.allen:12.359#ὧδε γὰρ ἔβρισαν Λυκίων ἀγοί , οἳ τὸ πάρος περ
urn:cts:greekLit:tlg0012.tlg001.allen:12.360#ζαχρηεῖς τελέθουσι κατὰ κρατερὰς ὑσμίνας .
urn:cts:greekLit:tlg0012.tlg001.allen:12.361#εἰ δὲ καὶ ἐνθάδε περ πόλεμος καὶ νεῖκος ὄρωρεν ,
urn:cts:greekLit:tlg0012.tlg001.allen:12.362#ἀλλά περ οἶος ἴτω Τελαμώνιος ἄλκιμος Αἴας ,
urn:cts:greekLit:tlg0012.tlg001.allen:12.363#καί οἱ Τεῦκρος ἅμα σπέσθω τόξων ἐῢ εἰδώς .
urn:cts:greekLit:tlg0012.tlg001.allen:12.364#ὣς ἔφατʼ , οὐδʼ ἀπίθησε μέγας Τελαμώνιος Αἴας .
urn:cts:greekLit:tlg0012.tlg001.allen:12.365#αὐτίκʼ Ὀϊλιάδην ἔπεα πτερόεντα προσηύδα ·
urn:cts:greekLit:tlg0012.tlg001.allen:12.366#Αἶαν σφῶϊ μὲν αὖθι , σὺ καὶ κρατερὸς Λυκομήδης ,
urn:cts:greekLit:tlg0012.tlg001.allen:12.367#ἑσταότες Δαναοὺς ὀτρύνετον ἶφι μάχεσθαι ·
urn:cts:greekLit:tlg0012.tlg001.allen:12.368#αὐτὰρ ἐγὼ κεῖσʼ εἶμι καὶ ἀντιόω πολέμοιο ·
urn:cts:greekLit:tlg0012.tlg001.allen:12.369#αἶψα δʼ ἐλεύσομαι αὖτις , ἐπὴν εὖ τοῖς ἐπαμύνω .
urn:cts:greekLit:tlg0012.tlg001.allen:12.370#ὣς ἄρα φωνήσας ἀπέβη Τελαμώνιος Αἴας ,
urn:cts:greekLit:tlg0012.tlg001.allen:12.371#καί οἱ Τεῦκρος ἅμʼ ᾖε κασίγνητος καὶ ὄπατρος ·
urn:cts:greekLit:tlg0012.tlg001.allen:12.372#τοῖς δʼ ἅμα Πανδίων Τεύκρου φέρε καμπύλα τόξα .
urn:cts:greekLit:tlg0012.tlg001.allen:12.373#εὖτε Μενεσθῆος μεγαθύμου πύργον ἵκοντο
urn:cts:greekLit:tlg0012.tlg001.allen:12.374#τείχεος ἐντὸς ἰόντες , ἐπειγομένοισι δʼ ἵκοντο ,
urn:cts:greekLit:tlg0012.tlg001.allen:12.375#οἳ δʼ ἐπʼ ἐπάλξεις βαῖνον ἐρεμνῇ λαίλαπι ἶσοι
urn:cts:greekLit:tlg0012.tlg001.allen:12.376#ἴφθιμοι Λυκίων ἡγήτορες ἠδὲ μέδοντες ·
urn:cts:greekLit:tlg0012.tlg001.allen:12.377#σὺν δʼ ἐβάλοντο μάχεσθαι ἐναντίον , ὦρτο δʼ ἀϋτή .
urn:cts:greekLit:tlg0012.tlg001.allen:12.378#Αἴας δὲ πρῶτος Τελαμώνιος ἄνδρα κατέκτα
urn:cts:greekLit:tlg0012.tlg001.allen:12.379#Σαρπήδοντος ἑταῖρον Ἐπικλῆα μεγάθυμον
urn:cts:greekLit:tlg0012.tlg001.allen:12.380#μαρμάρῳ ὀκριόεντι βαλών , ὅ ῥα τείχεος ἐντὸς
urn:cts:greekLit:tlg0012.tlg001.allen:12.381#κεῖτο μέγας παρʼ ἔπαλξιν ὑπέρτατος · οὐδέ κέ μιν ῥέα
urn:cts:greekLit:tlg0012.tlg001.allen:12.382#χείρεσσʼ ἀμφοτέρῃς ἔχοι ἀνὴρ οὐδὲ μάλʼ ἡβῶν ,
urn:cts:greekLit:tlg0012.tlg001.allen:12.383#οἷοι νῦν βροτοί εἰσʼ · ὃ δʼ ἄρʼ ὑψόθεν ἔμβαλʼ ἀείρας ,
urn:cts:greekLit:tlg0012.tlg001.allen:12.384#θλάσσε δὲ τετράφαλον κυνέην , σὺν δʼ ὀστέʼ ἄραξε
urn:cts:greekLit:tlg0012.tlg001.allen:12.385#πάντʼ ἄμυδις κεφαλῆς · ὃ δʼ ἄρʼ ἀρνευτῆρι ἐοικὼς
urn:cts:greekLit:tlg0012.tlg001.allen:12.386#κάππεσʼ ἀφʼ ὑψηλοῦ πύργου , λίπε δʼ ὀστέα θυμός .
urn:cts:greekLit:tlg0012.tlg001.allen:12.387#Τεῦκρος δὲ Γλαῦκον κρατερὸν παῖδʼ Ἱππολόχοιο
urn:cts:greekLit:tlg0012.tlg001.allen:12.388#ἰῷ ἐπεσσύμενον βάλε τείχεος ὑψηλοῖο ,
urn:cts:greekLit:tlg0012.tlg001.allen:12.389#ᾗ ῥʼ ἴδε γυμνωθέντα βραχίονα , παῦσε δὲ χάρμης .
urn:cts:greekLit:tlg0012.tlg001.allen:12.390#ἂψ δʼ ἀπὸ τείχεος ἆλτο λαθών , ἵνα μή τις Ἀχαιῶν
urn:cts:greekLit:tlg0012.tlg001.allen:12.391#βλήμενον ἀθρήσειε καὶ εὐχετόῳτʼ ἐπέεσσι .
urn:cts:greekLit:tlg0012.tlg001.allen:12.392#Σαρπήδοντι δʼ ἄχος γένετο Γλαύκου ἀπιόντος
urn:cts:greekLit:tlg0012.tlg001.allen:12.393#αὐτίκʼ ἐπεί τʼ ἐνόησεν · ὅμως δʼ οὐ λήθετο χάρμης ,
urn:cts:greekLit:tlg0012.tlg001.allen:12.394#ἀλλʼ ὅ γε Θεστορίδην Ἀλκμάονα δουρὶ τυχήσας
urn:cts:greekLit:tlg0012.tlg001.allen:12.395#νύξʼ , ἐκ δʼ ἔσπασεν ἔγχος · ὃ δʼ ἑσπόμενος πέσε δουρὶ
urn:cts:greekLit:tlg0012.tlg001.allen:12.396#πρηνής , ἀμφὶ δέ οἱ βράχε τεύχεα ποικίλα χαλκῷ ,
urn:cts:greekLit:tlg0012.tlg001.allen:12.397#Σαρπηδὼν δʼ ἄρʼ ἔπαλξιν ἑλὼν χερσὶ στιβαρῇσιν
urn:cts:greekLit:tlg0012.tlg001.allen:12.398#ἕλχʼ , ἣ δʼ ἕσπετο πᾶσα διαμπερές , αὐτὰρ ὕπερθε
urn:cts:greekLit:tlg0012.tlg001.allen:12.399#τεῖχος ἐγυμνώθη , πολέεσσι δὲ θῆκε κέλευθον .
urn:cts:greekLit:tlg0012.tlg001.allen:12.400#τὸν δʼ Αἴας καὶ Τεῦκρος ὁμαρτήσανθʼ ὃ μὲν ἰῷ
urn:cts:greekLit:tlg0012.tlg001.allen:12.401#βεβλήκει τελαμῶνα περὶ στήθεσσι φαεινὸν
urn:cts:greekLit:tlg0012.tlg001.allen:12.402#ἀσπίδος ἀμφιβρότης · ἀλλὰ Ζεὺς κῆρας ἄμυνε
urn:cts:greekLit:tlg0012.tlg001.allen:12.403#παιδὸς ἑοῦ , μὴ νηυσὶν ἔπι πρύμνῃσι δαμείη ·
urn:cts:greekLit:tlg0012.tlg001.allen:12.404#Αἴας δʼ ἀσπίδα νύξεν ἐπάλμενος , οὐδὲ διὰ πρὸ
urn:cts:greekLit:tlg0012.tlg001.allen:12.405#ἤλυθεν ἐγχείη , στυφέλιξε δέ μιν μεμαῶτα .
urn:cts:greekLit:tlg0012.tlg001.allen:12.406#χώρησεν δʼ ἄρα τυτθὸν ἐπάλξιος · οὐδʼ ὅ γε πάμπαν
urn:cts:greekLit:tlg0012.tlg001.allen:12.407#χάζετʼ , ἐπεί οἱ θυμὸς ἐέλπετο κῦδος ἀρέσθαι .
urn:cts:greekLit:tlg0012.tlg001.allen:12.408#κέκλετο δʼ ἀντιθέοισιν ἑλιξάμενος Λυκίοισιν ·
urn:cts:greekLit:tlg0012.tlg001.allen:12.409#ὦ Λύκιοι τί τʼ ἄρʼ ὧδε μεθίετε θούριδος ἀλκῆς ;
urn:cts:greekLit:tlg0012.tlg001.allen:12.410#ἀργαλέον δέ μοί ἐστι καὶ ἰφθίμῳ περ ἐόντι
urn:cts:greekLit:tlg0012.tlg001.allen:12.411#μούνῳ ῥηξαμένῳ θέσθαι παρὰ νηυσὶ κέλευθον ·
urn:cts:greekLit:tlg0012.tlg001.allen:12.412#ἀλλʼ ἐφομαρτεῖτε · πλεόνων δέ τι ἔργον ἄμεινον .
urn:cts:greekLit:tlg0012.tlg001.allen:12.413#ὣς ἔφαθʼ , οἳ δὲ ἄνακτος ὑποδείσαντες ὁμοκλὴν
urn:cts:greekLit:tlg0012.tlg001.allen:12.414#μᾶλλον ἐπέβρισαν βουληφόρον ἀμφὶ ἄνακτα .
urn:cts:greekLit:tlg0012.tlg001.allen:12.415#Ἀργεῖοι δʼ ἑτέρωθεν ἐκαρτύναντο φάλαγγας
urn:cts:greekLit:tlg0012.tlg001.allen:12.416#τείχεος ἔντοσθεν , μέγα δέ σφισι φαίνετο ἔργον ·
urn:cts:greekLit:tlg0012.tlg001.allen:12.417#οὔτε γὰρ ἴφθιμοι Λύκιοι Δαναῶν ἐδύναντο
urn:cts:greekLit:tlg0012.tlg001.allen:12.418#τεῖχος ῥηξάμενοι θέσθαι παρὰ νηυσὶ κέλευθον ,
urn:cts:greekLit:tlg0012.tlg001.allen:12.419#οὔτέ ποτʼ αἰχμηταὶ Δαναοὶ Λυκίους ἐδύναντο
urn:cts:greekLit:tlg0012.tlg001.allen:12.420#τείχεος ἂψ ὤσασθαι , ἐπεὶ τὰ πρῶτα πέλασθεν .
urn:cts:greekLit:tlg0012.tlg001.allen:12.421#ἀλλʼ ὥς τʼ ἀμφʼ οὔροισι δύʼ ἀνέρε δηριάασθον
urn:cts:greekLit:tlg0012.tlg001.allen:12.422#μέτρʼ ἐν χερσὶν ἔχοντες ἐπιξύνῳ ἐν ἀρούρῃ ,
urn:cts:greekLit:tlg0012.tlg001.allen:12.423#ὥ τʼ ὀλίγῳ ἐνὶ χώρῳ ἐρίζητον περὶ ἴσης ,
urn:cts:greekLit:tlg0012.tlg001.allen:12.424#ὣς ἄρα τοὺς διέεργον ἐπάλξιες · οἳ δʼ ὑπὲρ αὐτέων
urn:cts:greekLit:tlg0012.tlg001.allen:12.425#δῄουν ἀλλήλων ἀμφὶ στήθεσσι βοείας
urn:cts:greekLit:tlg0012.tlg001.allen:12.426#ἀσπίδας εὐκύκλους λαισήϊά τε πτερόεντα .
urn:cts:greekLit:tlg0012.tlg001.allen:12.427#πολλοὶ δʼ οὐτάζοντο κατὰ χρόα νηλέϊ χαλκῷ ,
urn:cts:greekLit:tlg0012.tlg001.allen:12.428#ἠμὲν ὅτεῳ στρεφθέντι μετάφρενα γυμνωθείη
urn:cts:greekLit:tlg0012.tlg001.allen:12.429#μαρναμένων , πολλοὶ δὲ διαμπερὲς ἀσπίδος αὐτῆς .
urn:cts:greekLit:tlg0012.tlg001.allen:12.430#πάντῃ δὴ πύργοι καὶ ἐπάλξιες αἵματι φωτῶν
urn:cts:greekLit:tlg0012.tlg001.allen:12.431#ἐρράδατʼ ἀμφοτέρωθεν ἀπὸ Τρώων καὶ Ἀχαιῶν .
urn:cts:greekLit:tlg0012.tlg001.allen:12.432#ἀλλʼ οὐδʼ ὧς ἐδύναντο φόβον ποιῆσαι Ἀχαιῶν ,
urn:cts:greekLit:tlg0012.tlg001.allen:12.433#ἀλλʼ ἔχον ὥς τε τάλαντα γυνὴ χερνῆτις ἀληθής ,
urn:cts:greekLit:tlg0012.tlg001.allen:12.434#ἥ τε σταθμὸν ἔχουσα καὶ εἴριον ἀμφὶς ἀνέλκει
urn:cts:greekLit:tlg0012.tlg001.allen:12.435#ἰσάζουσʼ , ἵνα παισὶν ἀεικέα μισθὸν ἄρηται ·
urn:cts:greekLit:tlg0012.tlg001.allen:12.436#ὣς μὲν τῶν ἐπὶ ἶσα μάχη τέτατο πτόλεμός τε ,
urn:cts:greekLit:tlg0012.tlg001.allen:12.437#πρίν γʼ ὅτε δὴ Ζεὺς κῦδος ὑπέρτερον Ἕκτορι δῶκε
urn:cts:greekLit:tlg0012.tlg001.allen:12.438#Πριαμίδῃ , ὃς πρῶτος ἐσήλατο τεῖχος Ἀχαιῶν .
urn:cts:greekLit:tlg0012.tlg001.allen:12.439#ἤϋσεν δὲ διαπρύσιον Τρώεσσι γεγωνώς ·
urn:cts:greekLit:tlg0012.tlg001.allen:12.440#ὄρνυσθʼ ἱππόδαμοι Τρῶες , ῥήγνυσθε δὲ τεῖχος
urn:cts:greekLit:tlg0012.tlg001.allen:12.441#Ἀργείων καὶ νηυσὶν ἐνίετε θεσπιδαὲς πῦρ .
urn:cts:greekLit:tlg0012.tlg001.allen:12.442#ὣς φάτʼ ἐποτρύνων , οἳ δʼ οὔασι πάντες ἄκουον ,
urn:cts:greekLit:tlg0012.tlg001.allen:12.443#ἴθυσαν δʼ ἐπὶ τεῖχος ἀολλέες · οἳ μὲν ἔπειτα
urn:cts:greekLit:tlg0012.tlg001.allen:12.444#κροσσάων ἐπέβαινον ἀκαχμένα δούρατʼ ἔχοντες ,
urn:cts:greekLit:tlg0012.tlg001.allen:12.445#Ἕκτωρ δʼ ἁρπάξας λᾶαν φέρεν , ὅς ῥα πυλάων
urn:cts:greekLit:tlg0012.tlg001.allen:12.446#ἑστήκει πρόσθε πρυμνὸς παχύς , αὐτὰρ ὕπερθεν
urn:cts:greekLit:tlg0012.tlg001.allen:12.447#ὀξὺς ἔην · τὸν δʼ οὔ κε δύʼ ἀνέρε δήμου ἀρίστω
urn:cts:greekLit:tlg0012.tlg001.allen:12.448#ῥηϊδίως ἐπʼ ἄμαξαν ἀπʼ οὔδεος ὀχλίσσειαν ,
urn:cts:greekLit:tlg0012.tlg001.allen:12.449#οἷοι νῦν βροτοί εἰσʼ · ὃ δέ μιν ῥέα πάλλε καὶ οἶος .
urn:cts:greekLit:tlg0012.tlg001.allen:12.450#τόν οἱ ἐλαφρὸν ἔθηκε Κρόνου πάϊς ἀγκυλομήτεω .
urn:cts:greekLit:tlg0012.tlg001.allen:12.451#ὡς δʼ ὅτε ποιμὴν ῥεῖα φέρει πόκον ἄρσενος οἰὸς
urn:cts:greekLit:tlg0012.tlg001.allen:12.452#χειρὶ λαβὼν ἑτέρῃ , ὀλίγον τέ μιν ἄχθος ἐπείγει ,
urn:cts:greekLit:tlg0012.tlg001.allen:12.453#ὣς Ἕκτωρ ἰθὺς σανίδων φέρε λᾶαν ἀείρας ,
urn:cts:greekLit:tlg0012.tlg001.allen:12.454#αἵ ῥα πύλας εἴρυντο πύκα στιβαρῶς ἀραρυίας
urn:cts:greekLit:tlg0012.tlg001.allen:12.455#δικλίδας ὑψηλάς · δοιοὶ δʼ ἔντοσθεν ὀχῆες
urn:cts:greekLit:tlg0012.tlg001.allen:12.456#εἶχον ἐπημοιβοί , μία δὲ κληῒς ἐπαρήρει .
urn:cts:greekLit:tlg0012.tlg001.allen:12.457#στῆ δὲ μάλʼ ἐγγὺς ἰών , καὶ ἐρεισάμενος βάλε μέσσας
urn:cts:greekLit:tlg0012.tlg001.allen:12.458#εὖ διαβάς , ἵνα μή οἱ ἀφαυρότερον βέλος εἴη ,
urn:cts:greekLit:tlg0012.tlg001.allen:12.459#ῥῆξε δʼ ἀπʼ ἀμφοτέρους θαιρούς · πέσε δὲ λίθος εἴσω
urn:cts:greekLit:tlg0012.tlg001.allen:12.460#βριθοσύνῃ , μέγα δʼ ἀμφὶ πύλαι μύκον , οὐδʼ ἄρʼ ὀχῆες
urn:cts:greekLit:tlg0012.tlg001.allen:12.461#ἐσχεθέτην , σανίδες δὲ διέτμαγεν ἄλλυδις ἄλλη
urn:cts:greekLit:tlg0012.tlg001.allen:12.462#λᾶος ὑπὸ ῥιπῆς · ὃ δʼ ἄρʼ ἔσθορε φαίδιμος Ἕκτωρ
urn:cts:greekLit:tlg0012.tlg001.allen:12.463#νυκτὶ θοῇ ἀτάλαντος ὑπώπια · λάμπε δὲ χαλκῷ
urn:cts:greekLit:tlg0012.tlg001.allen:12.464#σμερδαλέῳ , τὸν ἕεστο περὶ χροΐ , δοιὰ δὲ χερσὶ
urn:cts:greekLit:tlg0012.tlg001.allen:12.465#δοῦρʼ ἔχεν · οὔ κέν τίς μιν ἐρύκακεν ἀντιβολήσας
urn:cts:greekLit:tlg0012.tlg001.allen:12.466#νόσφι θεῶν ὅτʼ ἐσᾶλτο πύλας · πυρὶ δʼ ὄσσε δεδήει .
urn:cts:greekLit:tlg0012.tlg001.allen:12.467#κέκλετο δὲ Τρώεσσιν ἑλιξάμενος καθʼ ὅμιλον
urn:cts:greekLit:tlg0012.tlg001.allen:12.468#τεῖχος ὑπερβαίνειν · τοὶ δʼ ὀτρύνοντι πίθοντο .
urn:cts:greekLit:tlg0012.tlg001.allen:12.469#αὐτίκα δʼ οἳ μὲν τεῖχος ὑπέρβασαν , οἳ δὲ κατʼ αὐτὰς
urn:cts:greekLit:tlg0012.tlg001.allen:12.470#ποιητὰς ἐσέχυντο πύλας · Δαναοὶ δὲ φόβηθεν
urn:cts:greekLit:tlg0012.tlg001.allen:12.471#νῆας ἀνὰ γλαφυράς , ὅμαδος δʼ ἀλίαστος ἐτύχθη .
urn:cts:greekLit:tlg0012.tlg001.allen:13.1#Ζεὺς δʼ ἐπεὶ οὖν Τρῶάς τε καὶ Ἕκτορα νηυσὶ πέλασσε ,
urn:cts:greekLit:tlg0012.tlg001.allen:13.2#τοὺς μὲν ἔα παρὰ τῇσι πόνον τʼ ἐχέμεν καὶ ὀϊζὺν
urn:cts:greekLit:tlg0012.tlg001.allen:13.3#νωλεμέως , αὐτὸς δὲ πάλιν τρέπεν ὄσσε φαεινὼ
urn:cts:greekLit:tlg0012.tlg001.allen:13.4#νόσφιν ἐφʼ ἱπποπόλων Θρῃκῶν καθορώμενος αἶαν
urn:cts:greekLit:tlg0012.tlg001.allen:13.5#Μυσῶν τʼ ἀγχεμάχων καὶ ἀγαυῶν ἱππημολγῶν
urn:cts:greekLit:tlg0012.tlg001.allen:13.6#γλακτοφάγων Ἀβίων τε δικαιοτάτων ἀνθρώπων .
urn:cts:greekLit:tlg0012.tlg001.allen:13.7#ἐς Τροίην δʼ οὐ πάμπαν ἔτι τρέπεν ὄσσε φαεινώ ·
urn:cts:greekLit:tlg0012.tlg001.allen:13.8#οὐ γὰρ ὅ γʼ ἀθανάτων τινα ἔλπετο ὃν κατὰ θυμὸν
urn:cts:greekLit:tlg0012.tlg001.allen:13.9#ἐλθόντʼ ἢ Τρώεσσιν ἀρηξέμεν ἢ Δαναοῖσιν .
urn:cts:greekLit:tlg0012.tlg001.allen:13.10#οὐδʼ ἀλαοσκοπιὴν εἶχε κρείων ἐνοσίχθων ·
urn:cts:greekLit:tlg0012.tlg001.allen:13.11#καὶ γὰρ ὃ θαυμάζων ἧστο πτόλεμόν τε μάχην τε
urn:cts:greekLit:tlg0012.tlg001.allen:13.12#ὑψοῦ ἐπʼ ἀκροτάτης κορυφῆς Σάμου ὑληέσσης
urn:cts:greekLit:tlg0012.tlg001.allen:13.13#Θρηϊκίης · ἔνθεν γὰρ ἐφαίνετο πᾶσα μὲν Ἴδη ,
urn:cts:greekLit:tlg0012.tlg001.allen:13.14#φαίνετο δὲ Πριάμοιο πόλις καὶ νῆες Ἀχαιῶν .
urn:cts:greekLit:tlg0012.tlg001.allen:13.15#ἔνθʼ ἄρʼ ὅ γʼ ἐξ ἁλὸς ἕζετʼ ἰών , ἐλέαιρε δʼ Ἀχαιοὺς
urn:cts:greekLit:tlg0012.tlg001.allen:13.16#Τρωσὶν δαμναμένους , Διὶ δὲ κρατερῶς ἐνεμέσσα .
urn:cts:greekLit:tlg0012.tlg001.allen:13.17#αὐτίκα δʼ ἐξ ὄρεος κατεβήσετο παιπαλόεντος
urn:cts:greekLit:tlg0012.tlg001.allen:13.18#κραιπνὰ ποσὶ προβιβάς · τρέμε δʼ οὔρεα μακρὰ καὶ ὕλη
urn:cts:greekLit:tlg0012.tlg001.allen:13.19#ποσσὶν ὑπʼ ἀθανάτοισι Ποσειδάωνος ἰόντος .
urn:cts:greekLit:tlg0012.tlg001.allen:13.20#τρὶς μὲν ὀρέξατʼ ἰών , τὸ δὲ τέτρατον ἵκετο τέκμωρ
urn:cts:greekLit:tlg0012.tlg001.allen:13.21#Αἰγάς , ἔνθα δέ οἱ κλυτὰ δώματα βένθεσι λίμνης
urn:cts:greekLit:tlg0012.tlg001.allen:13.22#χρύσεα μαρμαίροντα τετεύχαται ἄφθιτα αἰεί .
urn:cts:greekLit:tlg0012.tlg001.allen:13.23#ἔνθʼ ἐλθὼν ὑπʼ ὄχεσφι τιτύσκετο χαλκόποδʼ ἵππω
urn:cts:greekLit:tlg0012.tlg001.allen:13.24#ὠκυπέτα χρυσέῃσιν ἐθείρῃσιν κομόωντε ,
urn:cts:greekLit:tlg0012.tlg001.allen:13.25#χρυσὸν δʼ αὐτὸς ἔδυνε περὶ χροΐ , γέντο δʼ ἱμάσθλην
urn:cts:greekLit:tlg0012.tlg001.allen:13.26#χρυσείην εὔτυκτον , ἑοῦ δʼ ἐπεβήσετο δίφρου ,
urn:cts:greekLit:tlg0012.tlg001.allen:13.27#βῆ δʼ ἐλάαν ἐπὶ κύματʼ · ἄταλλε δὲ κήτεʼ ὑπʼ αὐτοῦ
urn:cts:greekLit:tlg0012.tlg001.allen:13.28#πάντοθεν ἐκ κευθμῶν , οὐδʼ ἠγνοίησεν ἄνακτα ·
urn:cts:greekLit:tlg0012.tlg001.allen:13.29#γηθοσύνῃ δὲ θάλασσα διίστατο · τοὶ δὲ πέτοντο
urn:cts:greekLit:tlg0012.tlg001.allen:13.30#ῥίμφα μάλʼ , οὐδʼ ὑπένερθε διαίνετο χάλκεος ἄξων ·
urn:cts:greekLit:tlg0012.tlg001.allen:13.31#τὸν δʼ ἐς Ἀχαιῶν νῆας ἐΰσκαρθμοι φέρον ἵπποι .
urn:cts:greekLit:tlg0012.tlg001.allen:13.32#ἔστι δέ τι σπέος εὐρὺ βαθείης βένθεσι λίμνης
urn:cts:greekLit:tlg0012.tlg001.allen:13.33#μεσσηγὺς Τενέδοιο καὶ Ἴμβρου παιπαλοέσσης ·
urn:cts:greekLit:tlg0012.tlg001.allen:13.34#ἔνθʼ ἵππους ἔστησε Ποσειδάων ἐνοσίχθων
urn:cts:greekLit:tlg0012.tlg001.allen:13.35#λύσας ἐξ ὀχέων , παρὰ δʼ ἀμβρόσιον βάλεν εἶδαρ
urn:cts:greekLit:tlg0012.tlg001.allen:13.36#ἔδμεναι · ἀμφὶ δὲ ποσσὶ πέδας ἔβαλε χρυσείας
urn:cts:greekLit:tlg0012.tlg001.allen:13.37#ἀρρήκτους ἀλύτους , ὄφρʼ ἔμπεδον αὖθι μένοιεν
urn:cts:greekLit:tlg0012.tlg001.allen:13.38#νοστήσαντα ἄνακτα · ὃ δʼ ἐς στρατὸν ᾤχετʼ Ἀχαιῶν .
urn:cts:greekLit:tlg0012.tlg001.allen:13.39#Τρῶες δὲ φλογὶ ἶσοι ἀολλέες ἠὲ θυέλλῃ
urn:cts:greekLit:tlg0012.tlg001.allen:13.40#Ἕκτορι Πριαμίδῃ ἄμοτον μεμαῶτες ἕποντο
urn:cts:greekLit:tlg0012.tlg001.allen:13.41#ἄβρομοι αὐΐαχοι · ἔλποντο δὲ νῆας Ἀχαιῶν
urn:cts:greekLit:tlg0012.tlg001.allen:13.42#αἱρήσειν , κτενέειν δὲ παρʼ αὐτόθι πάντας ἀρίστους .
urn:cts:greekLit:tlg0012.tlg001.allen:13.43#ἀλλὰ Ποσειδάων γαιήοχος ἐννοσίγαιος
urn:cts:greekLit:tlg0012.tlg001.allen:13.44#Ἀργείους ὄτρυνε βαθείης ἐξ ἁλὸς ἐλθὼν
urn:cts:greekLit:tlg0012.tlg001.allen:13.45#εἰσάμενος Κάλχαντι δέμας καὶ ἀτειρέα φωνήν ·
urn:cts:greekLit:tlg0012.tlg001.allen:13.46#Αἴαντε πρώτω προσέφη μεμαῶτε καὶ αὐτώ ·
urn:cts:greekLit:tlg0012.tlg001.allen:13.47#Αἴαντε σφὼ μέν τε σαώσετε λαὸν Ἀχαιῶν
urn:cts:greekLit:tlg0012.tlg001.allen:13.48#ἀλκῆς μνησαμένω , μὴ δὲ κρυεροῖο φόβοιο .
urn:cts:greekLit:tlg0012.tlg001.allen:13.49#ἄλλῃ μὲν γὰρ ἔγωγʼ οὐ δείδια χεῖρας ἀάπτους
urn:cts:greekLit:tlg0012.tlg001.allen:13.50#Τρώων , οἳ μέγα τεῖχος ὑπερκατέβησαν ὁμίλῳ ·
urn:cts:greekLit:tlg0012.tlg001.allen:13.51#ἕξουσιν γὰρ πάντας ἐϋκνήμιδες Ἀχαιοί ·
urn:cts:greekLit:tlg0012.tlg001.allen:13.52#τῇ δὲ δὴ αἰνότατον περιδείδια μή τι πάθωμεν ,
urn:cts:greekLit:tlg0012.tlg001.allen:13.53#ᾗ ῥʼ ὅ γʼ ὁ λυσσώδης φλογὶ εἴκελος ἡγεμονεύει
urn:cts:greekLit:tlg0012.tlg001.allen:13.54#Ἕκτωρ , ὃς Διὸς εὔχετʼ ἐρισθενέος πάϊς εἶναι .
urn:cts:greekLit:tlg0012.tlg001.allen:13.55#σφῶϊν δʼ ὧδε θεῶν τις ἐνὶ φρεσὶ ποιήσειεν
urn:cts:greekLit:tlg0012.tlg001.allen:13.56#αὐτώ θʼ ἑστάμεναι κρατερῶς καὶ ἀνωγέμεν ἄλλους ·
urn:cts:greekLit:tlg0012.tlg001.allen:13.57#τώ κε καὶ ἐσσύμενόν περ ἐρωήσαιτʼ ἀπὸ νηῶν
urn:cts:greekLit:tlg0012.tlg001.allen:13.58#ὠκυπόρων , εἰ καί μιν Ὀλύμπιος αὐτὸς ἐγείρει .
urn:cts:greekLit:tlg0012.tlg001.allen:13.59#ἦ καὶ σκηπανίῳ γαιήοχος ἐννοσίγαιος
urn:cts:greekLit:tlg0012.tlg001.allen:13.60#ἀμφοτέρω κεκοπὼς πλῆσεν μένεος κρατεροῖο ,
urn:cts:greekLit:tlg0012.tlg001.allen:13.61#γυῖα δʼ ἔθηκεν ἐλαφρὰ πόδας καὶ χεῖρας ὕπερθεν .
urn:cts:greekLit:tlg0012.tlg001.allen:13.62#αὐτὸς δʼ ὥς τʼ ἴρηξ ὠκύπτερος ὦρτο πέτεσθαι ,
urn:cts:greekLit:tlg0012.tlg001.allen:13.63#ὅς ῥά τʼ ἀπʼ αἰγίλιπος πέτρης περιμήκεος ἀρθεὶς
urn:cts:greekLit:tlg0012.tlg001.allen:13.64#ὁρμήσῃ πεδίοιο διώκειν ὄρνεον ἄλλο ,
urn:cts:greekLit:tlg0012.tlg001.allen:13.65#ὣς ἀπὸ τῶν ἤϊξε Ποσειδάων ἐνοσίχθων .
urn:cts:greekLit:tlg0012.tlg001.allen:13.66#τοῖιν δʼ ἔγνω πρόσθεν Ὀϊλῆος ταχὺς Αἴας ,
urn:cts:greekLit:tlg0012.tlg001.allen:13.67#αἶψα δʼ ἄρʼ Αἴαντα προσέφη Τελαμώνιον υἱόν ·
urn:cts:greekLit:tlg0012.tlg001.allen:13.68#Αἶαν ἐπεί τις νῶϊ θεῶν οἳ Ὄλυμπον ἔχουσι
urn:cts:greekLit:tlg0012.tlg001.allen:13.69#μάντεϊ εἰδόμενος κέλεται παρὰ νηυσὶ μάχεσθαι ,
urn:cts:greekLit:tlg0012.tlg001.allen:13.70#οὐδʼ ὅ γε Κάλχας ἐστὶ θεοπρόπος οἰωνιστής ·
urn:cts:greekLit:tlg0012.tlg001.allen:13.71#ἴχνια γὰρ μετόπισθε ποδῶν ἠδὲ κνημάων
urn:cts:greekLit:tlg0012.tlg001.allen:13.72#ῥεῖʼ ἔγνων ἀπιόντος · ἀρίγνωτοι δὲ θεοί περ ·
urn:cts:greekLit:tlg0012.tlg001.allen:13.73#καὶ δʼ ἐμοὶ αὐτῷ θυμὸς ἐνὶ στήθεσσι φίλοισι
urn:cts:greekLit:tlg0012.tlg001.allen:13.74#μᾶλλον ἐφορμᾶται πολεμίζειν ἠδὲ μάχεσθαι ,
urn:cts:greekLit:tlg0012.tlg001.allen:13.75#μαιμώωσι δʼ ἔνερθε πόδες καὶ χεῖρες ὕπερθε .
urn:cts:greekLit:tlg0012.tlg001.allen:13.76#τὸν δʼ ἀπαμειβόμενος προσέφη Τελαμώνιος Αἴας ·
urn:cts:greekLit:tlg0012.tlg001.allen:13.77#οὕτω νῦν καὶ ἐμοὶ περὶ δούρατι χεῖρες ἄαπτοι
urn:cts:greekLit:tlg0012.tlg001.allen:13.78#μαιμῶσιν , καί μοι μένος ὤρορε , νέρθε δὲ ποσσὶν
urn:cts:greekLit:tlg0012.tlg001.allen:13.79#ἔσσυμαι ἀμφοτέροισι · μενοινώω δὲ καὶ οἶος
urn:cts:greekLit:tlg0012.tlg001.allen:13.80#Ἕκτορι Πριαμίδῃ ἄμοτον μεμαῶτι μάχεσθαι .
urn:cts:greekLit:tlg0012.tlg001.allen:13.81#ὣς οἳ μὲν τοιαῦτα πρὸς ἀλλήλους ἀγόρευον
urn:cts:greekLit:tlg0012.tlg001.allen:13.82#χάρμῃ γηθόσυνοι , τήν σφιν θεὸς ἔμβαλε θυμῷ ·
urn:cts:greekLit:tlg0012.tlg001.allen:13.83#τόφρα δὲ τοὺς ὄπιθεν γαιήοχος ὦρσεν Ἀχαιούς ,
urn:cts:greekLit:tlg0012.tlg001.allen:13.84#οἳ παρὰ νηυσὶ θοῇσιν ἀνέψυχον φίλον ἦτορ .
urn:cts:greekLit:tlg0012.tlg001.allen:13.85#τῶν ῥʼ ἅμα τʼ ἀργαλέῳ καμάτῳ φίλα γυῖα λέλυντο ,
urn:cts:greekLit:tlg0012.tlg001.allen:13.86#καί σφιν ἄχος κατὰ θυμὸν ἐγίγνετο δερκομένοισι
urn:cts:greekLit:tlg0012.tlg001.allen:13.87#Τρῶας , τοὶ μέγα τεῖχος ὑπερκατέβησαν ὁμίλῳ .
urn:cts:greekLit:tlg0012.tlg001.allen:13.88#τοὺς οἵ γʼ εἰσορόωντες ὑπʼ ὀφρύσι δάκρυα λεῖβον ·
urn:cts:greekLit:tlg0012.tlg001.allen:13.89#οὐ γὰρ ἔφαν φεύξεσθαι ὑπʼ ἐκ κακοῦ · ἀλλʼ ἐνοσίχθων
urn:cts:greekLit:tlg0012.tlg001.allen:13.90#ῥεῖα μετεισάμενος κρατερὰς ὄτρυνε φάλαγγας .
urn:cts:greekLit:tlg0012.tlg001.allen:13.91#Τεῦκρον ἔπι πρῶτον καὶ Λήϊτον ἦλθε κελεύων
urn:cts:greekLit:tlg0012.tlg001.allen:13.92#Πηνέλεών θʼ ἥρωα Θόαντά τε Δηΐπυρόν τε
urn:cts:greekLit:tlg0012.tlg001.allen:13.93#Μηριόνην τε καὶ Ἀντίλοχον μήστωρας ἀϋτῆς ·
urn:cts:greekLit:tlg0012.tlg001.allen:13.94#τοὺς ὅ γʼ ἐποτρύνων ἔπεα πτερόεντα προσηύδα ·
urn:cts:greekLit:tlg0012.tlg001.allen:13.95#αἰδὼς Ἀργεῖοι , κοῦροι νέοι · ὔμμιν ἔγωγε
urn:cts:greekLit:tlg0012.tlg001.allen:13.96#μαρναμένοισι πέποιθα σαωσέμεναι νέας ἁμάς ·
urn:cts:greekLit:tlg0012.tlg001.allen:13.97#εἰ δʼ ὑμεῖς πολέμοιο μεθήσετε λευγαλέοιο ,
urn:cts:greekLit:tlg0012.tlg001.allen:13.98#νῦν δὴ εἴδεται ἦμαρ ὑπὸ Τρώεσσι δαμῆναι .
urn:cts:greekLit:tlg0012.tlg001.allen:13.99#ὢ πόποι ἦ μέγα θαῦμα τόδʼ ὀφθαλμοῖσιν ὁρῶμαι
urn:cts:greekLit:tlg0012.tlg001.allen:13.100#δεινόν , ὃ οὔ ποτʼ ἔγωγε τελευτήσεσθαι ἔφασκον ,
urn:cts:greekLit:tlg0012.tlg001.allen:13.101#Τρῶας ἐφʼ ἡμετέρας ἰέναι νέας , οἳ τὸ πάρος περ
urn:cts:greekLit:tlg0012.tlg001.allen:13.102#φυζακινῇς ἐλάφοισιν ἐοίκεσαν , αἵ τε καθʼ ὕλην
urn:cts:greekLit:tlg0012.tlg001.allen:13.103#θώων παρδαλίων τε λύκων τʼ ἤϊα πέλονται
urn:cts:greekLit:tlg0012.tlg001.allen:13.104#αὔτως ἠλάσκουσαι ἀνάλκιδες , οὐδʼ ἔπι χάρμη ·
urn:cts:greekLit:tlg0012.tlg001.allen:13.105#ὣς Τρῶες τὸ πρίν γε μένος καὶ χεῖρας Ἀχαιῶν
urn:cts:greekLit:tlg0012.tlg001.allen:13.106#μίμνειν οὐκ ἐθέλεσκον ἐναντίον , οὐδʼ ἠβαιόν ·
urn:cts:greekLit:tlg0012.tlg001.allen:13.107#νῦν δὲ ἑκὰς πόλιος κοίλῃς ἐπὶ νηυσὶ μάχονται
urn:cts:greekLit:tlg0012.tlg001.allen:13.108#ἡγεμόνος κακότητι μεθημοσύνῃσί τε λαῶν ,
urn:cts:greekLit:tlg0012.tlg001.allen:13.109#οἳ κείνῳ ἐρίσαντες ἀμυνέμεν οὐκ ἐθέλουσι
urn:cts:greekLit:tlg0012.tlg001.allen:13.110#νηῶν ὠκυπόρων , ἀλλὰ κτείνονται ἀνʼ αὐτάς .
urn:cts:greekLit:tlg0012.tlg001.allen:13.111#ἀλλʼ εἰ δὴ καὶ πάμπαν ἐτήτυμον αἴτιός ἐστιν
urn:cts:greekLit:tlg0012.tlg001.allen:13.112#ἥρως Ἀτρεΐδης εὐρὺ κρείων Ἀγαμέμνων
urn:cts:greekLit:tlg0012.tlg001.allen:13.113#οὕνεκʼ ἀπητίμησε ποδώκεα Πηλεΐωνα ,
urn:cts:greekLit:tlg0012.tlg001.allen:13.114#ἡμέας γʼ οὔ πως ἔστι μεθιέμεναι πολέμοιο .
urn:cts:greekLit:tlg0012.tlg001.allen:13.115#ἀλλʼ ἀκεώμεθα θᾶσσον · ἀκεσταί τοι φρένες ἐσθλῶν .
urn:cts:greekLit:tlg0012.tlg001.allen:13.116#ὑμεῖς δʼ οὐκ ἔτι καλὰ μεθίετε θούριδος ἀλκῆς
urn:cts:greekLit:tlg0012.tlg001.allen:13.117#πάντες ἄριστοι ἐόντες ἀνὰ στρατόν . οὐδʼ ἂν ἔγωγε
urn:cts:greekLit:tlg0012.tlg001.allen:13.118#ἀνδρὶ μαχεσσαίμην ὅς τις πολέμοιο μεθείη
urn:cts:greekLit:tlg0012.tlg001.allen:13.119#λυγρὸς ἐών · ὑμῖν δὲ νεμεσσῶμαι περὶ κῆρι .
urn:cts:greekLit:tlg0012.tlg001.allen:13.120#ὦ πέπονες τάχα δή τι κακὸν ποιήσετε μεῖζον
urn:cts:greekLit:tlg0012.tlg001.allen:13.121#τῇδε μεθημοσύνῃ · ἀλλʼ ἐν φρεσὶ θέσθε ἕκαστος
urn:cts:greekLit:tlg0012.tlg001.allen:13.122#αἰδῶ καὶ νέμεσιν · δὴ γὰρ μέγα νεῖκος ὄρωρεν .
urn:cts:greekLit:tlg0012.tlg001.allen:13.123#Ἕκτωρ δὴ παρὰ νηυσὶ βοὴν ἀγαθὸς πολεμίζει
urn:cts:greekLit:tlg0012.tlg001.allen:13.124#καρτερός , ἔρρηξεν δὲ πύλας καὶ μακρὸν ὀχῆα .
urn:cts:greekLit:tlg0012.tlg001.allen:13.125#ὥς ῥα κελευτιόων γαιήοχος ὦρσεν Ἀχαιούς .
urn:cts:greekLit:tlg0012.tlg001.allen:13.126#ἀμφὶ δʼ ἄρʼ Αἴαντας δοιοὺς ἵσταντο φάλαγγες
urn:cts:greekLit:tlg0012.tlg001.allen:13.127#καρτεραί , ἃς οὔτʼ ἄν κεν Ἄρης ὀνόσαιτο μετελθὼν
urn:cts:greekLit:tlg0012.tlg001.allen:13.128#οὔτε κʼ Ἀθηναίη λαοσσόος · οἳ γὰρ ἄριστοι
urn:cts:greekLit:tlg0012.tlg001.allen:13.129#κρινθέντες Τρῶάς τε καὶ Ἕκτορα δῖον ἔμιμνον ,
urn:cts:greekLit:tlg0012.tlg001.allen:13.130#φράξαντες δόρυ δουρί , σάκος σάκεϊ προθελύμνῳ ·
urn:cts:greekLit:tlg0012.tlg001.allen:13.131#ἀσπὶς ἄρʼ ἀσπίδʼ ἔρειδε , κόρυς κόρυν , ἀνέρα δʼ ἀνήρ ·
urn:cts:greekLit:tlg0012.tlg001.allen:13.132#ψαῦον δʼ ἱππόκομοι κόρυθες λαμπροῖσι φάλοισι
urn:cts:greekLit:tlg0012.tlg001.allen:13.133#νευόντων , ὡς πυκνοὶ ἐφέστασαν ἀλλήλοισιν ·
urn:cts:greekLit:tlg0012.tlg001.allen:13.134#ἔγχεα δʼ ἐπτύσσοντο θρασειάων ἀπὸ χειρῶν
urn:cts:greekLit:tlg0012.tlg001.allen:13.135#σειόμενʼ · οἳ δʼ ἰθὺς φρόνεον , μέμασαν δὲ μάχεσθαι .
urn:cts:greekLit:tlg0012.tlg001.allen:13.136#Τρῶες δὲ προὔτυψαν ἀολλέες , ἦρχε δʼ ἄρʼ Ἕκτωρ
urn:cts:greekLit:tlg0012.tlg001.allen:13.137#ἀντικρὺ μεμαώς , ὀλοοίτροχος ὣς ἀπὸ πέτρης ,
urn:cts:greekLit:tlg0012.tlg001.allen:13.138#ὅν τε κατὰ στεφάνης ποταμὸς χειμάρροος ὤσῃ
urn:cts:greekLit:tlg0012.tlg001.allen:13.139#ῥήξας ἀσπέτῳ ὄμβρῳ ἀναιδέος ἔχματα πέτρης ·
urn:cts:greekLit:tlg0012.tlg001.allen:13.140#ὕψι δʼ ἀναθρῴσκων πέτεται , κτυπέει δέ θʼ ὑπʼ αὐτοῦ
urn:cts:greekLit:tlg0012.tlg001.allen:13.141#ὕλη · ὃ δʼ ἀσφαλέως θέει ἔμπεδον , εἷος ἵκηται
urn:cts:greekLit:tlg0012.tlg001.allen:13.142#ἰσόπεδον , τότε δʼ οὔ τι κυλίνδεται ἐσσύμενός περ ·
urn:cts:greekLit:tlg0012.tlg001.allen:13.143#ὣς Ἕκτωρ εἷος μὲν ἀπείλει μέχρι θαλάσσης
urn:cts:greekLit:tlg0012.tlg001.allen:13.144#ῥέα διελεύσεσθαι κλισίας καὶ νῆας Ἀχαιῶν
urn:cts:greekLit:tlg0012.tlg001.allen:13.145#κτείνων · ἀλλʼ ὅτε δὴ πυκινῇς ἐνέκυρσε φάλαγξι
urn:cts:greekLit:tlg0012.tlg001.allen:13.146#στῆ ῥα μάλʼ ἐγχριμφθείς · οἳ δʼ ἀντίοι υἷες Ἀχαιῶν
urn:cts:greekLit:tlg0012.tlg001.allen:13.147#νύσσοντες ξίφεσίν τε καὶ ἔγχεσιν ἀμφιγύοισιν
urn:cts:greekLit:tlg0012.tlg001.allen:13.148#ὦσαν ἀπὸ σφείων · ὃ δὲ χασσάμενος πελεμίχθη .
urn:cts:greekLit:tlg0012.tlg001.allen:13.149#ἤϋσεν δὲ διαπρύσιον Τρώεσσι γεγωνώς ·
urn:cts:greekLit:tlg0012.tlg001.allen:13.150#Τρῶες καὶ Λύκιοι καὶ Δάρδανοι ἀγχιμαχηταὶ
urn:cts:greekLit:tlg0012.tlg001.allen:13.151#παρμένετʼ · οὔ τοι δηρὸν ἐμὲ σχήσουσιν Ἀχαιοὶ
urn:cts:greekLit:tlg0012.tlg001.allen:13.152#καὶ μάλα πυργηδὸν σφέας αὐτοὺς ἀρτύναντες ,
urn:cts:greekLit:tlg0012.tlg001.allen:13.153#ἀλλʼ ὀΐω χάσσονται ὑπʼ ἔγχεος , εἰ ἐτεόν με
urn:cts:greekLit:tlg0012.tlg001.allen:13.154#ὦρσε θεῶν ὤριστος , ἐρίγδουπος πόσις Ἥρης .
urn:cts:greekLit:tlg0012.tlg001.allen:13.155#ὣς εἰπὼν ὄτρυνε μένος καὶ θυμὸν ἑκάστου .
urn:cts:greekLit:tlg0012.tlg001.allen:13.156#Δηΐφοβος δʼ ἐν τοῖσι μέγα φρονέων ἐβεβήκει
urn:cts:greekLit:tlg0012.tlg001.allen:13.157#Πριαμίδης , πρόσθεν δʼ ἔχεν ἀσπίδα πάντοσʼ ἐΐσην
urn:cts:greekLit:tlg0012.tlg001.allen:13.158#κοῦφα ποσὶ προβιβὰς καὶ ὑπασπίδια προποδίζων .
urn:cts:greekLit:tlg0012.tlg001.allen:13.159#Μηριόνης δʼ αὐτοῖο τιτύσκετο δουρὶ φαεινῷ
urn:cts:greekLit:tlg0012.tlg001.allen:13.160#καὶ βάλεν , οὐδʼ ἀφάμαρτε , κατʼ ἀσπίδα πάντοσʼ ἐΐσην
urn:cts:greekLit:tlg0012.tlg001.allen:13.161#ταυρείην · τῆς δʼ οὔ τι διήλασεν , ἀλλὰ πολὺ πρὶν
urn:cts:greekLit:tlg0012.tlg001.allen:13.162#ἐν καυλῷ ἐάγη δολιχὸν δόρυ · Δηΐφοβος δὲ
urn:cts:greekLit:tlg0012.tlg001.allen:13.163#ἀσπίδα ταυρείην σχέθʼ ἀπὸ ἕο , δεῖσε δὲ θυμῷ
urn:cts:greekLit:tlg0012.tlg001.allen:13.164#ἔγχος Μηριόναο δαΐφρονος · αὐτὰρ ὅ γʼ ἥρως
urn:cts:greekLit:tlg0012.tlg001.allen:13.165#ἂψ ἑτάρων εἰς ἔθνος ἐχάζετο , χώσατο δʼ αἰνῶς
urn:cts:greekLit:tlg0012.tlg001.allen:13.166#ἀμφότερον , νίκης τε καὶ ἔγχεος ὃ ξυνέαξε .
urn:cts:greekLit:tlg0012.tlg001.allen:13.167#βῆ δʼ ἰέναι παρά τε κλισίας καὶ νῆας Ἀχαιῶν
urn:cts:greekLit:tlg0012.tlg001.allen:13.168#οἰσόμενος δόρυ μακρόν , ὅ οἱ κλισίηφι λέλειπτο .
urn:cts:greekLit:tlg0012.tlg001.allen:13.169#οἳ δʼ ἄλλοι μάρναντο , βοὴ δʼ ἄσβεστος ὀρώρει .
urn:cts:greekLit:tlg0012.tlg001.allen:13.170#Τεῦκρος δὲ πρῶτος Τελαμώνιος ἄνδρα κατέκτα
urn:cts:greekLit:tlg0012.tlg001.allen:13.171#Ἴμβριον αἰχμητὴν πολυΐππου Μέντορος υἱόν ·
urn:cts:greekLit:tlg0012.tlg001.allen:13.172#ναῖε δὲ Πήδαιον πρὶν ἐλθεῖν υἷας Ἀχαιῶν ,
urn:cts:greekLit:tlg0012.tlg001.allen:13.173#κούρην δὲ Πριάμοιο νόθην ἔχε , Μηδεσικάστην ·
urn:cts:greekLit:tlg0012.tlg001.allen:13.174#αὐτὰρ ἐπεὶ Δαναῶν νέες ἤλυθον ἀμφιέλισσαι ,
urn:cts:greekLit:tlg0012.tlg001.allen:13.175#ἂψ ἐς Ἴλιον ἦλθε , μετέπρεπε δὲ Τρώεσσι ,
urn:cts:greekLit:tlg0012.tlg001.allen:13.176#ναῖε δὲ πὰρ Πριάμῳ · ὃ δέ μιν τίεν ἶσα τέκεσσι .
urn:cts:greekLit:tlg0012.tlg001.allen:13.177#τόν ῥʼ υἱὸς Τελαμῶνος ὑπʼ οὔατος ἔγχεϊ μακρῷ
urn:cts:greekLit:tlg0012.tlg001.allen:13.178#νύξʼ , ἐκ δʼ ἔσπασεν ἔγχος · ὃ δʼ αὖτʼ ἔπεσεν μελίη ὣς
urn:cts:greekLit:tlg0012.tlg001.allen:13.179#ἥ τʼ ὄρεος κορυφῇ ἕκαθεν περιφαινομένοιο
urn:cts:greekLit:tlg0012.tlg001.allen:13.180#χαλκῷ ταμνομένη τέρενα χθονὶ φύλλα πελάσσῃ ·
urn:cts:greekLit:tlg0012.tlg001.allen:13.181#ὣς πέσεν , ἀμφὶ δέ οἱ βράχε τεύχεα ποικίλα χαλκῷ .
urn:cts:greekLit:tlg0012.tlg001.allen:13.182#Τεῦκρος δʼ ὁρμήθη μεμαὼς ἀπὸ τεύχεα δῦσαι ·
urn:cts:greekLit:tlg0012.tlg001.allen:13.183#Ἕκτωρ δʼ ὁρμηθέντος ἀκόντισε δουρὶ φαεινῷ .
urn:cts:greekLit:tlg0012.tlg001.allen:13.184#ἀλλʼ ὃ μὲν ἄντα ἰδὼν ἠλεύατο χάλκεον ἔγχος
urn:cts:greekLit:tlg0012.tlg001.allen:13.185#τυτθόν · ὃ δʼ Ἀμφίμαχον Κτεάτου υἷʼ Ἀκτορίωνος
urn:cts:greekLit:tlg0012.tlg001.allen:13.186#νισόμενον πόλεμον δὲ κατὰ στῆθος βάλε δουρί ·
urn:cts:greekLit:tlg0012.tlg001.allen:13.187#δούπησεν δὲ πεσών , ἀράβησε δὲ τεύχεʼ ἐπʼ αὐτῷ .
urn:cts:greekLit:tlg0012.tlg001.allen:13.188#Ἕκτωρ δʼ ὁρμήθη κόρυθα κροτάφοις ἀραρυῖαν
urn:cts:greekLit:tlg0012.tlg001.allen:13.189#κρατὸς ἀφαρπάξαι μεγαλήτορος Ἀμφιμάχοιο ·
urn:cts:greekLit:tlg0012.tlg001.allen:13.190#Αἴας δʼ ὁρμηθέντος ὀρέξατο δουρὶ φαεινῷ
urn:cts:greekLit:tlg0012.tlg001.allen:13.191#Ἕκτορος · ἀλλʼ οὔ πῃ χροὸς εἴσατο , πᾶς δʼ ἄρα χαλκῷ
urn:cts:greekLit:tlg0012.tlg001.allen:13.192#σμερδαλέῳ κεκάλυφθʼ · ὃ δʼ ἄρʼ ἀσπίδος ὀμφαλὸν οὖτα ,
urn:cts:greekLit:tlg0012.tlg001.allen:13.193#ὦσε δέ μιν σθένεϊ μεγάλῳ · ὃ δὲ χάσσατʼ ὀπίσσω
urn:cts:greekLit:tlg0012.tlg001.allen:13.194#νεκρῶν ἀμφοτέρων , τοὺς δʼ ἐξείρυσσαν Ἀχαιοί .
urn:cts:greekLit:tlg0012.tlg001.allen:13.195#Ἀμφίμαχον μὲν ἄρα Στιχίος δῖός τε Μενεσθεὺς
urn:cts:greekLit:tlg0012.tlg001.allen:13.196#ἀρχοὶ Ἀθηναίων κόμισαν μετὰ λαὸν Ἀχαιῶν ·
urn:cts:greekLit:tlg0012.tlg001.allen:13.197#Ἴμβριον αὖτʼ Αἴαντε μεμαότε θούριδος ἀλκῆς
urn:cts:greekLit:tlg0012.tlg001.allen:13.198#ὥς τε δύʼ αἶγα λέοντε κυνῶν ὕπο καρχαροδόντων
urn:cts:greekLit:tlg0012.tlg001.allen:13.199#ἁρπάξαντε φέρητον ἀνὰ ῥωπήϊα πυκνὰ
urn:cts:greekLit:tlg0012.tlg001.allen:13.200#ὑψοῦ ὑπὲρ γαίης μετὰ γαμφηλῇσιν ἔχοντε ,
urn:cts:greekLit:tlg0012.tlg001.allen:13.201#ὥς ῥα τὸν ὑψοῦ ἔχοντε δύω Αἴαντε κορυστὰ
urn:cts:greekLit:tlg0012.tlg001.allen:13.202#τεύχεα συλήτην · κεφαλὴν δʼ ἁπαλῆς ἀπὸ δειρῆς
urn:cts:greekLit:tlg0012.tlg001.allen:13.203#κόψεν Ὀϊλιάδης κεχολωμένος Ἀμφιμάχοιο ,
urn:cts:greekLit:tlg0012.tlg001.allen:13.204#ἧκε δέ μιν σφαιρηδὸν ἑλιξάμενος διʼ ὁμίλου ·
urn:cts:greekLit:tlg0012.tlg001.allen:13.205#Ἕκτορι δὲ προπάροιθε ποδῶν πέσεν ἐν κονίῃσι .
urn:cts:greekLit:tlg0012.tlg001.allen:13.206#καὶ τότε δὴ περὶ κῆρι Ποσειδάων ἐχολώθη
urn:cts:greekLit:tlg0012.tlg001.allen:13.207#υἱωνοῖο πεσόντος ἐν αἰνῇ δηϊοτῆτι ,
urn:cts:greekLit:tlg0012.tlg001.allen:13.208#βῆ δʼ ἰέναι παρά τε κλισίας καὶ νῆας Ἀχαιῶν
urn:cts:greekLit:tlg0012.tlg001.allen:13.209#ὀτρυνέων Δαναούς , Τρώεσσι δὲ κήδεα τεῦχεν .
urn:cts:greekLit:tlg0012.tlg001.allen:13.210#Ἰδομενεὺς δʼ ἄρα οἱ δουρικλυτὸς ἀντεβόλησεν
urn:cts:greekLit:tlg0012.tlg001.allen:13.211#ἐρχόμενος παρʼ ἑταίρου , ὅ οἱ νέον ἐκ πολέμοιο
urn:cts:greekLit:tlg0012.tlg001.allen:13.212#ἦλθε κατʼ ἰγνύην βεβλημένος ὀξέϊ χαλκῷ .
urn:cts:greekLit:tlg0012.tlg001.allen:13.213#τὸν μὲν ἑταῖροι ἔνεικαν , ὃ δʼ ἰητροῖς ἐπιτείλας
urn:cts:greekLit:tlg0012.tlg001.allen:13.214#ἤϊεν ἐς κλισίην · ἔτι γὰρ πολέμοιο μενοίνα
urn:cts:greekLit:tlg0012.tlg001.allen:13.215#ἀντιάαν · τὸν δὲ προσέφη κρείων ἐνοσίχθων
urn:cts:greekLit:tlg0012.tlg001.allen:13.216#εἰσάμενος φθογγὴν Ἀνδραίμονος υἷϊ Θόαντι
urn:cts:greekLit:tlg0012.tlg001.allen:13.217#ὃς πάσῃ Πλευρῶνι καὶ αἰπεινῇ Καλυδῶνι
urn:cts:greekLit:tlg0012.tlg001.allen:13.218#Αἰτωλοῖσιν ἄνασσε , θεὸς δʼ ὣς τίετο δήμῳ ·
urn:cts:greekLit:tlg0012.tlg001.allen:13.219#Ἰδομενεῦ Κρητῶν βουληφόρε ποῦ τοι ἀπειλαὶ
urn:cts:greekLit:tlg0012.tlg001.allen:13.220#οἴχονται , τὰς Τρωσὶν ἀπείλεον υἷες Ἀχαιῶν ;
urn:cts:greekLit:tlg0012.tlg001.allen:13.221#τὸν δʼ αὖτʼ Ἰδομενεὺς Κρητῶν ἀγὸς ἀντίον ηὔδα ·
urn:cts:greekLit:tlg0012.tlg001.allen:13.222#ὦ Θόαν οὔ τις ἀνὴρ νῦν γʼ αἴτιος , ὅσσον ἔγωγε
urn:cts:greekLit:tlg0012.tlg001.allen:13.223#γιγνώσκω · πάντες γὰρ ἐπιστάμεθα πτολεμίζειν .
urn:cts:greekLit:tlg0012.tlg001.allen:13.224#οὔτέ τινα δέος ἴσχει ἀκήριον οὔτέ τις ὄκνῳ
urn:cts:greekLit:tlg0012.tlg001.allen:13.225#εἴκων ἀνδύεται πόλεμον κακόν · ἀλλά που οὕτω
urn:cts:greekLit:tlg0012.tlg001.allen:13.226#μέλλει δὴ φίλον εἶναι ὑπερμενέϊ Κρονίωνι
urn:cts:greekLit:tlg0012.tlg001.allen:13.227#νωνύμνους ἀπολέσθαι ἀπʼ Ἄργεος ἐνθάδʼ Ἀχαιούς .
urn:cts:greekLit:tlg0012.tlg001.allen:13.228#ἀλλὰ Θόαν , καὶ γὰρ τὸ πάρος μενεδήϊος ἦσθα ,
urn:cts:greekLit:tlg0012.tlg001.allen:13.229#ὀτρύνεις δὲ καὶ ἄλλον ὅθι μεθιέντα ἴδηαι ·
urn:cts:greekLit:tlg0012.tlg001.allen:13.230#τὼ νῦν μήτʼ ἀπόληγε κέλευέ τε φωτὶ ἑκάστῳ .
urn:cts:greekLit:tlg0012.tlg001.allen:13.231#τὸν δʼ ἠμείβετʼ ἔπειτα Ποσειδάων ἐνοσίχθων ·
urn:cts:greekLit:tlg0012.tlg001.allen:13.232#Ἰδομενεῦ μὴ κεῖνος ἀνὴρ ἔτι νοστήσειεν
urn:cts:greekLit:tlg0012.tlg001.allen:13.233#ἐκ Τροίης , ἀλλʼ αὖθι κυνῶν μέλπηθρα γένοιτο ,
urn:cts:greekLit:tlg0012.tlg001.allen:13.234#ὅς τις ἐπʼ ἤματι τῷδε ἑκὼν μεθίῃσι μάχεσθαι .
urn:cts:greekLit:tlg0012.tlg001.allen:13.235#ἀλλʼ ἄγε τεύχεα δεῦρο λαβὼν ἴθι · ταῦτα δʼ ἅμα χρὴ
urn:cts:greekLit:tlg0012.tlg001.allen:13.236#σπεύδειν , αἴ κʼ ὄφελός τι γενώμεθα καὶ δύʼ ἐόντε .
urn:cts:greekLit:tlg0012.tlg001.allen:13.237#συμφερτὴ δʼ ἀρετὴ πέλει ἀνδρῶν καὶ μάλα λυγρῶν ,
urn:cts:greekLit:tlg0012.tlg001.allen:13.238#νῶϊ δὲ καί κʼ ἀγαθοῖσιν ἐπισταίμεσθα μάχεσθαι .
urn:cts:greekLit:tlg0012.tlg001.allen:13.239#ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν ·
urn:cts:greekLit:tlg0012.tlg001.allen:13.240#Ἰδομενεὺς δʼ ὅτε δὴ κλισίην εὔτυκτον ἵκανε
urn:cts:greekLit:tlg0012.tlg001.allen:13.241#δύσετο τεύχεα καλὰ περὶ χροΐ , γέντο δὲ δοῦρε ,
urn:cts:greekLit:tlg0012.tlg001.allen:13.242#βῆ δʼ ἴμεν ἀστεροπῇ ἐναλίγκιος , ἥν τε Κρονίων
urn:cts:greekLit:tlg0012.tlg001.allen:13.243#χειρὶ λαβὼν ἐτίναξεν ἀπʼ αἰγλήεντος Ὀλύμπου
urn:cts:greekLit:tlg0012.tlg001.allen:13.244#δεικνὺς σῆμα βροτοῖσιν · ἀρίζηλοι δέ οἱ αὐγαί ·
urn:cts:greekLit:tlg0012.tlg001.allen:13.245#ὣς τοῦ χαλκὸς ἔλαμπε περὶ στήθεσσι θέοντος .
urn:cts:greekLit:tlg0012.tlg001.allen:13.246#Μηριόνης δʼ ἄρα οἱ θεράπων ἐῢς ἀντεβόλησεν
urn:cts:greekLit:tlg0012.tlg001.allen:13.247#ἐγγὺς ἔτι κλισίης · μετὰ γὰρ δόρυ χάλκεον ᾔει
urn:cts:greekLit:tlg0012.tlg001.allen:13.248#οἰσόμενος · τὸν δὲ προσέφη σθένος Ἰδομενῆος ·
urn:cts:greekLit:tlg0012.tlg001.allen:13.249#Μηριόνη Μόλου υἱὲ πόδας ταχὺ φίλταθʼ ἑταίρων
urn:cts:greekLit:tlg0012.tlg001.allen:13.250#τίπτʼ ἦλθες πόλεμόν τε λιπὼν καὶ δηϊοτῆτα ;
urn:cts:greekLit:tlg0012.tlg001.allen:13.251#ἠέ τι βέβληαι , βέλεος δέ σε τείρει ἀκωκή ,
urn:cts:greekLit:tlg0012.tlg001.allen:13.252#ἦέ τευ ἀγγελίης μετʼ ἔμʼ ἤλυθες ; οὐδέ τοι αὐτὸς
urn:cts:greekLit:tlg0012.tlg001.allen:13.253#ἧσθαι ἐνὶ κλισίῃσι λιλαίομαι , ἀλλὰ μάχεσθαι .
urn:cts:greekLit:tlg0012.tlg001.allen:13.254#τὸν δʼ αὖ Μηριόνης πεπνυμένος ἀντίον ηὔδα ·
urn:cts:greekLit:tlg0012.tlg001.allen:13.255#Ἰδομενεῦ , Κρητῶν βουληφόρε χαλκοχιτώνων ,
urn:cts:greekLit:tlg0012.tlg001.allen:13.256#ἔρχομαι εἴ τί τοι ἔγχος ἐνὶ κλισίῃσι λέλειπται
urn:cts:greekLit:tlg0012.tlg001.allen:13.257#οἰσόμενος · τό νυ γὰρ κατεάξαμεν ὃ πρὶν ἔχεσκον
urn:cts:greekLit:tlg0012.tlg001.allen:13.258#ἀσπίδα Δηϊφόβοιο βαλὼν ὑπερηνορέοντος .
urn:cts:greekLit:tlg0012.tlg001.allen:13.259#τὸν δʼ αὖτʼ Ἰδομενεὺς Κρητῶν ἀγὸς ἀντίον ηὔδα ·
urn:cts:greekLit:tlg0012.tlg001.allen:13.260#δούρατα δʼ αἴ κʼ ἐθέλῃσθα καὶ ἓν καὶ εἴκοσι δήεις
urn:cts:greekLit:tlg0012.tlg001.allen:13.261#ἑσταότʼ ἐν κλισίῃ πρὸς ἐνώπια παμφανόωντα
urn:cts:greekLit:tlg0012.tlg001.allen:13.262#Τρώϊα , τὰ κταμένων ἀποαίνυμαι · οὐ γὰρ ὀΐω
urn:cts:greekLit:tlg0012.tlg001.allen:13.263#ἀνδρῶν δυσμενέων ἑκὰς ἱστάμενος πολεμίζειν .
urn:cts:greekLit:tlg0012.tlg001.allen:13.264#τώ μοι δούρατά τʼ ἔστι καὶ ἀσπίδες ὀμφαλόεσσαι
urn:cts:greekLit:tlg0012.tlg001.allen:13.265#καὶ κόρυθες καὶ θώρηκες λαμπρὸν γανόωντες .
urn:cts:greekLit:tlg0012.tlg001.allen:13.266#τὸν δʼ αὖ Μηριόνης πεπνυμένος ἀντίον ηὔδα ·
urn:cts:greekLit:tlg0012.tlg001.allen:13.267#καί τοι ἐμοὶ παρά τε κλισίῃ καὶ νηῒ μελαίνῃ
urn:cts:greekLit:tlg0012.tlg001.allen:13.268#πόλλʼ ἔναρα Τρώων · ἀλλʼ οὐ σχεδόν ἐστιν ἑλέσθαι .
urn:cts:greekLit:tlg0012.tlg001.allen:13.269#οὐδὲ γὰρ οὐδʼ ἐμέ φημι λελασμένον ἔμμεναι ἀλκῆς ,
urn:cts:greekLit:tlg0012.tlg001.allen:13.270#ἀλλὰ μετὰ πρώτοισι μάχην ἀνὰ κυδιάνειραν
urn:cts:greekLit:tlg0012.tlg001.allen:13.271#ἵσταμαι , ὁππότε νεῖκος ὀρώρηται πολέμοιο .
urn:cts:greekLit:tlg0012.tlg001.allen:13.272#ἄλλόν πού τινα μᾶλλον Ἀχαιῶν χαλκοχιτώνων
urn:cts:greekLit:tlg0012.tlg001.allen:13.273#λήθω μαρνάμενος , σὲ δὲ ἴδμεναι αὐτὸν ὀΐω .
urn:cts:greekLit:tlg0012.tlg001.allen:13.274#τὸν δʼ αὖτʼ Ἰδομενεὺς Κρητῶν ἀγὸς ἀντίον ηὔδα ·
urn:cts:greekLit:tlg0012.tlg001.allen:13.275#οἶδʼ ἀρετὴν οἷός ἐσσι · τί σε χρὴ ταῦτα λέγεσθαι ;
urn:cts:greekLit:tlg0012.tlg001.allen:13.276#εἰ γὰρ νῦν παρὰ νηυσὶ λεγοίμεθα πάντες ἄριστοι
urn:cts:greekLit:tlg0012.tlg001.allen:13.277#ἐς λόχον , ἔνθα μάλιστʼ ἀρετὴ διαείδεται ἀνδρῶν ,
urn:cts:greekLit:tlg0012.tlg001.allen:13.278#ἔνθʼ ὅ τε δειλὸς ἀνὴρ ὅς τʼ ἄλκιμος ἐξεφαάνθη ·
urn:cts:greekLit:tlg0012.tlg001.allen:13.279#τοῦ μὲν γάρ τε κακοῦ τρέπεται χρὼς ἄλλυδις ἄλλῃ ,
urn:cts:greekLit:tlg0012.tlg001.allen:13.280#οὐδέ οἱ ἀτρέμας ἧσθαι ἐρητύετʼ ἐν φρεσὶ θυμός ,
urn:cts:greekLit:tlg0012.tlg001.allen:13.281#ἀλλὰ μετοκλάζει καὶ ἐπʼ ἀμφοτέρους πόδας ἵζει ,
urn:cts:greekLit:tlg0012.tlg001.allen:13.282#ἐν δέ τέ οἱ κραδίη μεγάλα στέρνοισι πατάσσει
urn:cts:greekLit:tlg0012.tlg001.allen:13.283#κῆρας ὀϊομένῳ , πάταγος δέ τε γίγνετʼ ὀδόντων ·
urn:cts:greekLit:tlg0012.tlg001.allen:13.284#τοῦ δʼ ἀγαθοῦ οὔτʼ ἂρ τρέπεται χρὼς οὔτέ τι λίην
urn:cts:greekLit:tlg0012.tlg001.allen:13.285#ταρβεῖ , ἐπειδὰν πρῶτον ἐσίζηται λόχον ἀνδρῶν ,
urn:cts:greekLit:tlg0012.tlg001.allen:13.286#ἀρᾶται δὲ τάχιστα μιγήμεναι ἐν δαῒ λυγρῇ ·
urn:cts:greekLit:tlg0012.tlg001.allen:13.287#οὐδέ κεν ἔνθα τεόν γε μένος καὶ χεῖρας ὄνοιτο .
urn:cts:greekLit:tlg0012.tlg001.allen:13.288#εἴ περ γάρ κε βλεῖο πονεύμενος ἠὲ τυπείης
urn:cts:greekLit:tlg0012.tlg001.allen:13.289#οὐκ ἂν ἐν αὐχένʼ ὄπισθε πέσοι βέλος οὐδʼ ἐνὶ νώτῳ ,
urn:cts:greekLit:tlg0012.tlg001.allen:13.290#ἀλλά κεν ἢ στέρνων ἢ νηδύος ἀντιάσειε
urn:cts:greekLit:tlg0012.tlg001.allen:13.291#πρόσσω ἱεμένοιο μετὰ προμάχων ὀαριστύν .
urn:cts:greekLit:tlg0012.tlg001.allen:13.292#ἀλλʼ ἄγε μηκέτι ταῦτα λεγώμεθα νηπύτιοι ὣς
urn:cts:greekLit:tlg0012.tlg001.allen:13.293#ἑσταότες , μή πού τις ὑπερφιάλως νεμεσήσῃ ·
urn:cts:greekLit:tlg0012.tlg001.allen:13.294#ἀλλὰ σύ γε κλισίην δὲ κιὼν ἕλευ ὄβριμον ἔγχος .
urn:cts:greekLit:tlg0012.tlg001.allen:13.295#ὣς φάτο , Μηριόνης δὲ θοῷ ἀτάλαντος Ἄρηϊ
urn:cts:greekLit:tlg0012.tlg001.allen:13.296#καρπαλίμως κλισίηθεν ἀνείλετο χάλκεον ἔγχος ,
urn:cts:greekLit:tlg0012.tlg001.allen:13.297#βῆ δὲ μετʼ Ἰδομενῆα μέγα πτολέμοιο μεμηλώς .
urn:cts:greekLit:tlg0012.tlg001.allen:13.298#οἷος δὲ βροτολοιγὸς Ἄρης πόλεμον δὲ μέτεισι ,
urn:cts:greekLit:tlg0012.tlg001.allen:13.299#τῷ δὲ Φόβος φίλος υἱὸς ἅμα κρατερὸς καὶ ἀταρβὴς
urn:cts:greekLit:tlg0012.tlg001.allen:13.300#ἕσπετο , ὅς τʼ ἐφόβησε ταλάφρονά περ πολεμιστήν ·
urn:cts:greekLit:tlg0012.tlg001.allen:13.301#τὼ μὲν ἄρʼ ἐκ Θρῄκης Ἐφύρους μέτα θωρήσσεσθον ,
urn:cts:greekLit:tlg0012.tlg001.allen:13.302#ἠὲ μετὰ Φλεγύας μεγαλήτορας · οὐδʼ ἄρα τώ γε
urn:cts:greekLit:tlg0012.tlg001.allen:13.303#ἔκλυον ἀμφοτέρων , ἑτέροισι δὲ κῦδος ἔδωκαν ·
urn:cts:greekLit:tlg0012.tlg001.allen:13.304#τοῖοι Μηριόνης τε καὶ Ἰδομενεὺς ἀγοὶ ἀνδρῶν
urn:cts:greekLit:tlg0012.tlg001.allen:13.305#ἤϊσαν ἐς πόλεμον κεκορυθμένοι αἴθοπι χαλκῷ .
urn:cts:greekLit:tlg0012.tlg001.allen:13.306#τὸν καὶ Μηριόνης πρότερος πρὸς μῦθον ἔειπε ·
urn:cts:greekLit:tlg0012.tlg001.allen:13.307#Δευκαλίδη πῇ τὰρ μέμονας καταδῦναι ὅμιλον ;
urn:cts:greekLit:tlg0012.tlg001.allen:13.308#ἢ ἐπὶ δεξιόφιν παντὸς στρατοῦ , ἦ ἀνὰ μέσσους ,
urn:cts:greekLit:tlg0012.tlg001.allen:13.309#ἦ ἐπʼ ἀριστερόφιν ; ἐπεὶ οὔ ποθι ἔλπομαι οὕτω
urn:cts:greekLit:tlg0012.tlg001.allen:13.310#δεύεσθαι πολέμοιο κάρη κομόωντας Ἀχαιούς .
urn:cts:greekLit:tlg0012.tlg001.allen:13.311#τὸν δʼ αὖτʼ Ἰδομενεὺς Κρητῶν ἀγὸς ἀντίον ηὔδα ·
urn:cts:greekLit:tlg0012.tlg001.allen:13.312#νηυσὶ μὲν ἐν μέσσῃσιν ἀμύνειν εἰσὶ καὶ ἄλλοι
urn:cts:greekLit:tlg0012.tlg001.allen:13.313#Αἴαντές τε δύω Τεῦκρός θʼ , ὃς ἄριστος Ἀχαιῶν
urn:cts:greekLit:tlg0012.tlg001.allen:13.314#τοξοσύνῃ , ἀγαθὸς δὲ καὶ ἐν σταδίῃ ὑσμίνῃ ·
urn:cts:greekLit:tlg0012.tlg001.allen:13.315#οἵ μιν ἅδην ἐλόωσι καὶ ἐσσύμενον πολέμοιο
urn:cts:greekLit:tlg0012.tlg001.allen:13.316#Ἕκτορα Πριαμίδην , καὶ εἰ μάλα καρτερός ἐστιν .
urn:cts:greekLit:tlg0012.tlg001.allen:13.317#αἰπύ οἱ ἐσσεῖται μάλα περ μεμαῶτι μάχεσθαι
urn:cts:greekLit:tlg0012.tlg001.allen:13.318#κείνων νικήσαντι μένος καὶ χεῖρας ἀάπτους
urn:cts:greekLit:tlg0012.tlg001.allen:13.319#νῆας ἐνιπρῆσαι , ὅτε μὴ αὐτός γε Κρονίων
urn:cts:greekLit:tlg0012.tlg001.allen:13.320#ἐμβάλοι αἰθόμενον δαλὸν νήεσσι θοῇσιν .
urn:cts:greekLit:tlg0012.tlg001.allen:13.321#ἀνδρὶ δέ κʼ οὐκ εἴξειε μέγας Τελαμώνιος Αἴας ,
urn:cts:greekLit:tlg0012.tlg001.allen:13.322#ὃς θνητός τʼ εἴη καὶ ἔδοι Δημήτερος ἀκτὴν
urn:cts:greekLit:tlg0012.tlg001.allen:13.323#χαλκῷ τε ῥηκτὸς μεγάλοισί τε χερμαδίοισιν .
urn:cts:greekLit:tlg0012.tlg001.allen:13.324#οὐδʼ ἂν Ἀχιλλῆϊ ῥηξήνορι χωρήσειεν
urn:cts:greekLit:tlg0012.tlg001.allen:13.325#ἔν γʼ αὐτοσταδίῃ · ποσὶ δʼ οὔ πως ἔστιν ἐρίζειν .
urn:cts:greekLit:tlg0012.tlg001.allen:13.326#νῶϊν δʼ ὧδʼ ἐπʼ ἀριστέρʼ ἔχε στρατοῦ , ὄφρα τάχιστα
urn:cts:greekLit:tlg0012.tlg001.allen:13.327#εἴδομεν ἠέ τῳ εὖχος ὀρέξομεν , ἦέ τις ἡμῖν .
urn:cts:greekLit:tlg0012.tlg001.allen:13.328#ὣς φάτο , Μηριόνης δὲ θοῷ ἀτάλαντος Ἄρηϊ
urn:cts:greekLit:tlg0012.tlg001.allen:13.329#ἦρχʼ ἴμεν , ὄφρʼ ἀφίκοντο κατὰ στρατὸν ᾗ μιν ἀνώγει ,
urn:cts:greekLit:tlg0012.tlg001.allen:13.330#οἳ δʼ ὡς Ἰδομενῆα ἴδον φλογὶ εἴκελον ἀλκὴν
urn:cts:greekLit:tlg0012.tlg001.allen:13.331#αὐτὸν καὶ θεράποντα σὺν ἔντεσι δαιδαλέοισι ,
urn:cts:greekLit:tlg0012.tlg001.allen:13.332#κεκλόμενοι καθʼ ὅμιλον ἐπʼ αὐτῷ πάντες ἔβησαν ·
urn:cts:greekLit:tlg0012.tlg001.allen:13.333#τῶν δʼ ὁμὸν ἵστατο νεῖκος ἐπὶ πρυμνῇσι νέεσσιν .
urn:cts:greekLit:tlg0012.tlg001.allen:13.334#ὡς δʼ ὅθʼ ὑπὸ λιγέων ἀνέμων σπέρχωσιν ἄελλαι
urn:cts:greekLit:tlg0012.tlg001.allen:13.335#ἤματι τῷ ὅτε τε πλείστη κόνις ἀμφὶ κελεύθους ,
urn:cts:greekLit:tlg0012.tlg001.allen:13.336#οἵ τʼ ἄμυδις κονίης μεγάλην ἱστᾶσιν ὀμίχλην ,
urn:cts:greekLit:tlg0012.tlg001.allen:13.337#ὣς ἄρα τῶν ὁμόσʼ ἦλθε μάχη , μέμασαν δʼ ἐνὶ θυμῷ
urn:cts:greekLit:tlg0012.tlg001.allen:13.338#ἀλλήλους καθʼ ὅμιλον ἐναιρέμεν ὀξέϊ χαλκῷ .
urn:cts:greekLit:tlg0012.tlg001.allen:13.339#ἔφριξεν δὲ μάχη φθισίμβροτος ἐγχείῃσι
urn:cts:greekLit:tlg0012.tlg001.allen:13.340#μακρῇς , ἃς εἶχον ταμεσίχροας · ὄσσε δʼ ἄμερδεν
urn:cts:greekLit:tlg0012.tlg001.allen:13.341#αὐγὴ χαλκείη κορύθων ἄπο λαμπομενάων
urn:cts:greekLit:tlg0012.tlg001.allen:13.342#θωρήκων τε νεοσμήκτων σακέων τε φαεινῶν
urn:cts:greekLit:tlg0012.tlg001.allen:13.343#ἐρχομένων ἄμυδις · μάλα κεν θρασυκάρδιος εἴη
urn:cts:greekLit:tlg0012.tlg001.allen:13.344#ὃς τότε γηθήσειεν ἰδὼν πόνον οὐδʼ ἀκάχοιτο .
urn:cts:greekLit:tlg0012.tlg001.allen:13.345#τὼ δʼ ἀμφὶς φρονέοντε δύω Κρόνου υἷε κραταιὼ
urn:cts:greekLit:tlg0012.tlg001.allen:13.346#ἀνδράσιν ἡρώεσσιν ἐτεύχετον ἄλγεα λυγρά .
urn:cts:greekLit:tlg0012.tlg001.allen:13.347#Ζεὺς μέν ῥα Τρώεσσι καὶ Ἕκτορι βούλετο νίκην
urn:cts:greekLit:tlg0012.tlg001.allen:13.348#κυδαίνων Ἀχιλῆα πόδας ταχύν · οὐδέ τι πάμπαν
urn:cts:greekLit:tlg0012.tlg001.allen:13.349#ἤθελε λαὸν ὀλέσθαι Ἀχαιϊκὸν Ἰλιόθι πρό ,
urn:cts:greekLit:tlg0012.tlg001.allen:13.350#ἀλλὰ Θέτιν κύδαινε καὶ υἱέα καρτερόθυμον .
urn:cts:greekLit:tlg0012.tlg001.allen:13.351#Ἀργείους δὲ Ποσειδάων ὀρόθυνε μετελθὼν
urn:cts:greekLit:tlg0012.tlg001.allen:13.352#λάθρῃ ὑπεξαναδὺς πολιῆς ἁλός · ἤχθετο γάρ ῥα
urn:cts:greekLit:tlg0012.tlg001.allen:13.353#Τρωσὶν δαμναμένους , Διὶ δὲ κρατερῶς ἐνεμέσσα .
urn:cts:greekLit:tlg0012.tlg001.allen:13.354#ἦ μὰν ἀμφοτέροισιν ὁμὸν γένος ἠδʼ ἴα πάτρη ,
urn:cts:greekLit:tlg0012.tlg001.allen:13.355#ἀλλὰ Ζεὺς πρότερος γεγόνει καὶ πλείονα ᾔδη .
urn:cts:greekLit:tlg0012.tlg001.allen:13.356#τώ ῥα καὶ ἀμφαδίην μὲν ἀλεξέμεναι ἀλέεινε ,
urn:cts:greekLit:tlg0012.tlg001.allen:13.357#λάθρῃ δʼ αἰὲν ἔγειρε κατὰ στρατὸν ἀνδρὶ ἐοικώς .
urn:cts:greekLit:tlg0012.tlg001.allen:13.358#τοὶ δʼ ἔριδος κρατερῆς καὶ ὁμοιΐου πτολέμοιο
urn:cts:greekLit:tlg0012.tlg001.allen:13.359#πεῖραρ ἐπαλλάξαντες ἐπʼ ἀμφοτέροισι τάνυσσαν
urn:cts:greekLit:tlg0012.tlg001.allen:13.360#ἄρρηκτόν τʼ ἄλυτόν τε , τὸ πολλῶν γούνατʼ ἔλυσεν .
urn:cts:greekLit:tlg0012.tlg001.allen:13.361#ἔνθα μεσαιπόλιός περ ἐὼν Δαναοῖσι κελεύσας
urn:cts:greekLit:tlg0012.tlg001.allen:13.362#Ἰδομενεὺς Τρώεσσι μετάλμενος ἐν φόβον ὦρσε .
urn:cts:greekLit:tlg0012.tlg001.allen:13.363#πέφνε γὰρ Ὀθρυονῆα Καβησόθεν ἔνδον ἐόντα ,
urn:cts:greekLit:tlg0012.tlg001.allen:13.364#ὅς ῥα νέον πολέμοιο μετὰ κλέος εἰληλούθει ,
urn:cts:greekLit:tlg0012.tlg001.allen:13.365#ᾔτεε δὲ Πριάμοιο θυγατρῶν εἶδος ἀρίστην
urn:cts:greekLit:tlg0012.tlg001.allen:13.366#Κασσάνδρην ἀνάεδνον , ὑπέσχετο δὲ μέγα ἔργον ,
urn:cts:greekLit:tlg0012.tlg001.allen:13.367#ἐκ Τροίης ἀέκοντας ἀπωσέμεν υἷας Ἀχαιῶν .
urn:cts:greekLit:tlg0012.tlg001.allen:13.368#τῷ δʼ ὁ γέρων Πρίαμος ὑπό τʼ ἔσχετο καὶ κατένευσε
urn:cts:greekLit:tlg0012.tlg001.allen:13.369#δωσέμεναι · ὃ δὲ μάρναθʼ ὑποσχεσίῃσι πιθήσας .
urn:cts:greekLit:tlg0012.tlg001.allen:13.370#Ἰδομενεὺς δʼ αὐτοῖο τιτύσκετο δουρὶ φαεινῷ ,
urn:cts:greekLit:tlg0012.tlg001.allen:13.371#καὶ βάλεν ὕψι βιβάντα τυχών · οὐδʼ ἤρκεσε θώρηξ
urn:cts:greekLit:tlg0012.tlg001.allen:13.372#χάλκεος , ὃν φορέεσκε , μέσῃ δʼ ἐν γαστέρι πῆξε .
urn:cts:greekLit:tlg0012.tlg001.allen:13.373#δούπησεν δὲ πεσών · ὃ δʼ ἐπεύξατο φώνησέν τε ·
urn:cts:greekLit:tlg0012.tlg001.allen:13.374#Ὀθρυονεῦ περὶ δή σε βροτῶν αἰνίζομʼ ἁπάντων
urn:cts:greekLit:tlg0012.tlg001.allen:13.375#εἰ ἐτεὸν δὴ πάντα τελευτήσεις ὅσʼ ὑπέστης
urn:cts:greekLit:tlg0012.tlg001.allen:13.376#Δαρδανίδῃ Πριάμῳ · ὃ δʼ ὑπέσχετο θυγατέρα ἥν .
urn:cts:greekLit:tlg0012.tlg001.allen:13.377#καί κέ τοι ἡμεῖς ταῦτά γʼ ὑποσχόμενοι τελέσαιμεν ,
urn:cts:greekLit:tlg0012.tlg001.allen:13.378#δοῖμεν δʼ Ἀτρεΐδαο θυγατρῶν εἶδος ἀρίστην
urn:cts:greekLit:tlg0012.tlg001.allen:13.379#Ἄργεος ἐξαγαγόντες ὀπυιέμεν , εἴ κε σὺν ἄμμιν
urn:cts:greekLit:tlg0012.tlg001.allen:13.380#Ἰλίου ἐκπέρσῃς εὖ ναιόμενον πτολίεθρον .
urn:cts:greekLit:tlg0012.tlg001.allen:13.381#ἀλλʼ ἕπεʼ , ὄφρʼ ἐπὶ νηυσὶ συνώμεθα ποντοπόροισιν
urn:cts:greekLit:tlg0012.tlg001.allen:13.382#ἀμφὶ γάμῳ , ἐπεὶ οὔ τοι ἐεδνωταὶ κακοί εἰμεν .
urn:cts:greekLit:tlg0012.tlg001.allen:13.383#ὣς εἰπὼν ποδὸς ἕλκε κατὰ κρατερὴν ὑσμίνην
urn:cts:greekLit:tlg0012.tlg001.allen:13.384#ἥρως Ἰδομενεύς · τῷ δʼ Ἄσιος ἦλθʼ ἐπαμύντωρ
urn:cts:greekLit:tlg0012.tlg001.allen:13.385#πεζὸς πρόσθʼ ἵππων · τὼ δὲ πνείοντε κατʼ ὤμων
urn:cts:greekLit:tlg0012.tlg001.allen:13.386#αἰὲν ἔχʼ ἡνίοχος θεράπων · ὃ δὲ ἵετο θυμῷ
urn:cts:greekLit:tlg0012.tlg001.allen:13.387#Ἰδομενῆα βαλεῖν · ὃ δέ μιν φθάμενος βάλε δουρὶ
urn:cts:greekLit:tlg0012.tlg001.allen:13.388#λαιμὸν ὑπʼ ἀνθερεῶνα , διὰ πρὸ δὲ χαλκὸν ἔλασσεν .
urn:cts:greekLit:tlg0012.tlg001.allen:13.389#ἤριπε δʼ ὡς ὅτε τις δρῦς ἤριπεν ἢ ἀχερωῒς
urn:cts:greekLit:tlg0012.tlg001.allen:13.390#ἠὲ πίτυς βλωθρή , τήν τʼ οὔρεσι τέκτονες ἄνδρες
urn:cts:greekLit:tlg0012.tlg001.allen:13.391#ἐξέταμον πελέκεσσι νεήκεσι νήϊον εἶναι ·
urn:cts:greekLit:tlg0012.tlg001.allen:13.392#ὣς ὃ πρόσθʼ ἵππων καὶ δίφρου κεῖτο τανυσθεὶς
urn:cts:greekLit:tlg0012.tlg001.allen:13.393#βεβρυχὼς κόνιος δεδραγμένος αἱματοέσσης .
urn:cts:greekLit:tlg0012.tlg001.allen:13.394#ἐκ δέ οἱ ἡνίοχος πλήγη φρένας ἃς πάρος εἶχεν ,
urn:cts:greekLit:tlg0012.tlg001.allen:13.395#οὐδʼ ὅ γʼ ἐτόλμησεν δηΐων ὑπὸ χεῖρας ἀλύξας
urn:cts:greekLit:tlg0012.tlg001.allen:13.396#ἂψ ἵππους στρέψαι , τὸν δʼ Ἀντίλοχος μενεχάρμης
urn:cts:greekLit:tlg0012.tlg001.allen:13.397#δουρὶ μέσον περόνησε τυχών · οὐδʼ ἤρκεσε θώρηξ
urn:cts:greekLit:tlg0012.tlg001.allen:13.398#χάλκεος ὃν φορέεσκε , μέσῃ δʼ ἐν γαστέρι πῆξεν .
urn:cts:greekLit:tlg0012.tlg001.allen:13.399#αὐτὰρ ὃ ἀσθμαίνων εὐεργέος ἔκπεσε δίφρου ,
urn:cts:greekLit:tlg0012.tlg001.allen:13.400#ἵππους δʼ Ἀντίλοχος μεγαθύμου Νέστορος υἱὸς
urn:cts:greekLit:tlg0012.tlg001.allen:13.401#ἐξέλασε Τρώων μετʼ ἐϋκνήμιδας Ἀχαιούς .
urn:cts:greekLit:tlg0012.tlg001.allen:13.402#Δηΐφοβος δὲ μάλα σχεδὸν ἤλυθεν Ἰδομενῆος
urn:cts:greekLit:tlg0012.tlg001.allen:13.403#Ἀσίου ἀχνύμενος , καὶ ἀκόντισε δουρὶ φαεινῷ .
urn:cts:greekLit:tlg0012.tlg001.allen:13.404#ἀλλʼ ὃ μὲν ἄντα ἰδὼν ἠλεύατο χάλκεον ἔγχος
urn:cts:greekLit:tlg0012.tlg001.allen:13.405#Ἰδομενεύς · κρύφθη γὰρ ὑπʼ ἀσπίδι πάντοσʼ ἐΐσῃ ,
urn:cts:greekLit:tlg0012.tlg001.allen:13.406#τὴν ἄρʼ ὅ γε ῥινοῖσι βοῶν καὶ νώροπι χαλκῷ
urn:cts:greekLit:tlg0012.tlg001.allen:13.407#δινωτὴν φορέεσκε , δύω κανόνεσσʼ ἀραρυῖαν ·
urn:cts:greekLit:tlg0012.tlg001.allen:13.408#τῇ ὕπο πᾶς ἐάλη , τὸ δʼ ὑπέρπτατο χάλκεον ἔγχος ,
urn:cts:greekLit:tlg0012.tlg001.allen:13.409#καρφαλέον δέ οἱ ἀσπὶς ἐπιθρέξαντος ἄϋσεν
urn:cts:greekLit:tlg0012.tlg001.allen:13.410#ἔγχεος · οὐδʼ ἅλιόν ῥα βαρείης χειρὸς ἀφῆκεν ,
urn:cts:greekLit:tlg0012.tlg001.allen:13.411#ἀλλʼ ἔβαλʼ Ἱππασίδην Ὑψήνορα ποιμένα λαῶν
urn:cts:greekLit:tlg0012.tlg001.allen:13.412#ἧπαρ ὑπὸ πραπίδων , εἶθαρ δʼ ὑπὸ γούνατʼ ἔλυσε .
urn:cts:greekLit:tlg0012.tlg001.allen:13.413#Δηΐφοβος δʼ ἔκπαγλον ἐπεύξατο μακρὸν ἀΰσας ·
urn:cts:greekLit:tlg0012.tlg001.allen:13.414#οὐ μὰν αὖτʼ ἄτιτος κεῖτʼ Ἄσιος , ἀλλά ἕ φημι
urn:cts:greekLit:tlg0012.tlg001.allen:13.415#εἰς Ἄϊδός περ ἰόντα πυλάρταο κρατεροῖο
urn:cts:greekLit:tlg0012.tlg001.allen:13.416#γηθήσειν κατὰ θυμόν , ἐπεί ῥά οἱ ὤπασα πομπόν .
urn:cts:greekLit:tlg0012.tlg001.allen:13.417#ὣς ἔφατʼ , Ἀργείοισι δʼ ἄχος γένετʼ εὐξαμένοιο ,
urn:cts:greekLit:tlg0012.tlg001.allen:13.418#Ἀντιλόχῳ δὲ μάλιστα δαΐφρονι θυμὸν ὄρινεν ·
urn:cts:greekLit:tlg0012.tlg001.allen:13.419#ἀλλʼ οὐδʼ ἀχνύμενός περ ἑοῦ ἀμέλησεν ἑταίρου ,
urn:cts:greekLit:tlg0012.tlg001.allen:13.420#ἀλλὰ θέων περίβη καί οἱ σάκος ἀμφεκάλυψε .
urn:cts:greekLit:tlg0012.tlg001.allen:13.421#τὸν μὲν ἔπειθʼ ὑποδύντε δύω ἐρίηρες ἑταῖροι
urn:cts:greekLit:tlg0012.tlg001.allen:13.422#Μηκιστεὺς Ἐχίοιο πάϊς καὶ δῖος Ἀλάστωρ ,
urn:cts:greekLit:tlg0012.tlg001.allen:13.423#νῆας ἔπι γλαφυρὰς φερέτην βαρέα στενάχοντα .
urn:cts:greekLit:tlg0012.tlg001.allen:13.424#Ἰδομενεὺς δʼ οὐ λῆγε μένος μέγα , ἵετο δʼ αἰεὶ
urn:cts:greekLit:tlg0012.tlg001.allen:13.425#ἠέ τινα Τρώων ἐρεβεννῇ νυκτὶ καλύψαι
urn:cts:greekLit:tlg0012.tlg001.allen:13.426#ἢ αὐτὸς δουπῆσαι ἀμύνων λοιγὸν Ἀχαιοῖς .
urn:cts:greekLit:tlg0012.tlg001.allen:13.427#ἔνθʼ Αἰσυήταο διοτρεφέος φίλον υἱὸν
urn:cts:greekLit:tlg0012.tlg001.allen:13.428#ἥρωʼ Ἀλκάθοον , γαμβρὸς δʼ ἦν Ἀγχίσαο ,
urn:cts:greekLit:tlg0012.tlg001.allen:13.429#πρεσβυτάτην δʼ ὤπυιε θυγατρῶν Ἱπποδάμειαν
urn:cts:greekLit:tlg0012.tlg001.allen:13.430#τὴν περὶ κῆρι φίλησε πατὴρ καὶ πότνια μήτηρ
urn:cts:greekLit:tlg0012.tlg001.allen:13.431#ἐν μεγάρῳ · πᾶσαν γὰρ ὁμηλικίην ἐκέκαστο
urn:cts:greekLit:tlg0012.tlg001.allen:13.432#κάλλεϊ καὶ ἔργοισιν ἰδὲ φρεσί · τοὔνεκα καί μιν
urn:cts:greekLit:tlg0012.tlg001.allen:13.433#γῆμεν ἀνὴρ ὤριστος ἐνὶ Τροίῃ εὐρείῃ ·
urn:cts:greekLit:tlg0012.tlg001.allen:13.434#τὸν τόθʼ ὑπʼ Ἰδομενῆϊ Ποσειδάων ἐδάμασσε
urn:cts:greekLit:tlg0012.tlg001.allen:13.435#θέλξας ὄσσε φαεινά , πέδησε δὲ φαίδιμα γυῖα ·
urn:cts:greekLit:tlg0012.tlg001.allen:13.436#οὔτε γὰρ ἐξοπίσω φυγέειν δύνατʼ οὔτʼ ἀλέασθαι ,
urn:cts:greekLit:tlg0012.tlg001.allen:13.437#ἀλλʼ ὥς τε στήλην ἢ δένδρεον ὑψιπέτηλον
urn:cts:greekLit:tlg0012.tlg001.allen:13.438#ἀτρέμας ἑσταότα στῆθος μέσον οὔτασε δουρὶ
urn:cts:greekLit:tlg0012.tlg001.allen:13.439#ἥρως Ἰδομενεύς , ῥῆξεν δέ οἱ ἀμφὶ χιτῶνα
urn:cts:greekLit:tlg0012.tlg001.allen:13.440#χάλκεον , ὅς οἱ πρόσθεν ἀπὸ χροὸς ἤρκει ὄλεθρον ·
urn:cts:greekLit:tlg0012.tlg001.allen:13.441#δὴ τότε γʼ αὖον ἄϋσεν ἐρεικόμενος περὶ δουρί .
urn:cts:greekLit:tlg0012.tlg001.allen:13.442#δούπησεν δὲ πεσών , δόρυ δʼ ἐν κραδίῃ ἐπεπήγει ,
urn:cts:greekLit:tlg0012.tlg001.allen:13.443#ἥ ῥά οἱ ἀσπαίρουσα καὶ οὐρίαχον πελέμιζεν
urn:cts:greekLit:tlg0012.tlg001.allen:13.444#ἔγχεος · ἔνθα δʼ ἔπειτʼ ἀφίει μένος ὄβριμος Ἄρης ·
urn:cts:greekLit:tlg0012.tlg001.allen:13.445#Ἰδομενεὺς δʼ ἔκπαγλον ἐπεύξατο μακρὸν ἀΰσας
urn:cts:greekLit:tlg0012.tlg001.allen:13.446#Δηΐφοβʼ ἦ ἄρα δή τι ἐΐσκομεν ἄξιον εἶναι
urn:cts:greekLit:tlg0012.tlg001.allen:13.447#τρεῖς ἑνὸς ἀντὶ πεφάσθαι ; ἐπεὶ σύ περ εὔχεαι οὕτω .
urn:cts:greekLit:tlg0012.tlg001.allen:13.448#δαιμόνιʼ ἀλλὰ καὶ αὐτὸς ἐναντίον ἵστασʼ ἐμεῖο ,
urn:cts:greekLit:tlg0012.tlg001.allen:13.449#ὄφρα ἴδῃ οἷος Ζηνὸς γόνος ἐνθάδʼ ἱκάνω ,
urn:cts:greekLit:tlg0012.tlg001.allen:13.450#ὃς πρῶτον Μίνωα τέκε Κρήτῃ ἐπίουρον ·
urn:cts:greekLit:tlg0012.tlg001.allen:13.451#Μίνως δʼ αὖ τέκεθʼ υἱὸν ἀμύμονα Δευκαλίωνα ,
urn:cts:greekLit:tlg0012.tlg001.allen:13.452#Δευκαλίων δʼ ἐμὲ τίκτε πολέσσʼ ἄνδρεσσιν ἄνακτα
urn:cts:greekLit:tlg0012.tlg001.allen:13.453#Κρήτῃ ἐν εὐρείῃ · νῦν δʼ ἐνθάδε νῆες ἔνεικαν
urn:cts:greekLit:tlg0012.tlg001.allen:13.454#σοί τε κακὸν καὶ πατρὶ καὶ ἄλλοισι Τρώεσσιν .
urn:cts:greekLit:tlg0012.tlg001.allen:13.455#ὣς φάτο , Δηΐφοβος δὲ διάνδιχα μερμήριξεν
urn:cts:greekLit:tlg0012.tlg001.allen:13.456#ἤ τινά που Τρώων ἑταρίσσαιτο μεγαθύμων
urn:cts:greekLit:tlg0012.tlg001.allen:13.457#ἂψ ἀναχωρήσας , ἦ πειρήσαιτο καὶ οἶος .
urn:cts:greekLit:tlg0012.tlg001.allen:13.458#ὧδε δέ οἱ φρονέοντι δοάσσατο κέρδιον εἶναι
urn:cts:greekLit:tlg0012.tlg001.allen:13.459#βῆναι ἐπʼ Αἰνείαν · τὸν δʼ ὕστατον εὗρεν ὁμίλου
urn:cts:greekLit:tlg0012.tlg001.allen:13.460#ἑσταότʼ · αἰεὶ γὰρ Πριάμῳ ἐπεμήνιε δίῳ
urn:cts:greekLit:tlg0012.tlg001.allen:13.461#οὕνεκʼ ἄρʼ ἐσθλὸν ἐόντα μετʼ ἀνδράσιν οὔ τι τίεσκεν .
urn:cts:greekLit:tlg0012.tlg001.allen:13.462#ἀγχοῦ δʼ ἱστάμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:13.463#Αἰνεία Τρώων βουληφόρε νῦν σε μάλα χρὴ
urn:cts:greekLit:tlg0012.tlg001.allen:13.464#γαμβρῷ ἀμυνέμεναι , εἴ πέρ τί σε κῆδος ἱκάνει .
urn:cts:greekLit:tlg0012.tlg001.allen:13.465#ἀλλʼ ἕπευ Ἀλκαθόῳ ἐπαμύνομεν , ὅς σε πάρος γε
urn:cts:greekLit:tlg0012.tlg001.allen:13.466#γαμβρὸς ἐὼν ἔθρεψε δόμοις ἔνι τυτθὸν ἐόντα ·
urn:cts:greekLit:tlg0012.tlg001.allen:13.467#τὸν δέ τοι Ἰδομενεὺς δουρικλυτὸς ἐξενάριξεν .
urn:cts:greekLit:tlg0012.tlg001.allen:13.468#ὣς φάτο , τῷ δʼ ἄρα θυμὸν ἐνὶ στήθεσσιν ὄρινε ,
urn:cts:greekLit:tlg0012.tlg001.allen:13.469#βῆ δὲ μετʼ Ἰδομενῆα μέγα πτολέμοιο μεμηλώς .
urn:cts:greekLit:tlg0012.tlg001.allen:13.470#ἀλλʼ οὐκ Ἰδομενῆα φόβος λάβε τηλύγετον ὥς ,
urn:cts:greekLit:tlg0012.tlg001.allen:13.471#ἀλλʼ ἔμενʼ ὡς ὅτε τις σῦς οὔρεσιν ἀλκὶ πεποιθώς ,
urn:cts:greekLit:tlg0012.tlg001.allen:13.472#ὅς τε μένει κολοσυρτὸν ἐπερχόμενον πολὺν ἀνδρῶν
urn:cts:greekLit:tlg0012.tlg001.allen:13.473#χώρῳ ἐν οἰοπόλῳ , φρίσσει δέ τε νῶτον ὕπερθεν ·
urn:cts:greekLit:tlg0012.tlg001.allen:13.474#ὀφθαλμὼ δʼ ἄρα οἱ πυρὶ λάμπετον · αὐτὰρ ὀδόντας
urn:cts:greekLit:tlg0012.tlg001.allen:13.475#θήγει , ἀλέξασθαι μεμαὼς κύνας ἠδὲ καὶ ἄνδρας ·
urn:cts:greekLit:tlg0012.tlg001.allen:13.476#ὣς μένεν Ἰδομενεὺς δουρικλυτός , οὐδʼ ὑπεχώρει ,
urn:cts:greekLit:tlg0012.tlg001.allen:13.477#Αἰνείαν ἐπιόντα βοηθόον · αὖε δʼ ἑταίρους
urn:cts:greekLit:tlg0012.tlg001.allen:13.478#Ἀσκάλαφόν τʼ ἐσορῶν Ἀφαρῆά τε Δηΐπυρόν τε
urn:cts:greekLit:tlg0012.tlg001.allen:13.479#Μηριόνην τε καὶ Ἀντίλοχον μήστωρας ἀϋτῆς ·
urn:cts:greekLit:tlg0012.tlg001.allen:13.480#τοὺς ὅ γʼ ἐποτρύνων ἔπεα πτερόεντα προσηύδα ·
urn:cts:greekLit:tlg0012.tlg001.allen:13.481#δεῦτε φίλοι , καί μʼ οἴῳ ἀμύνετε · δείδια δʼ αἰνῶς
urn:cts:greekLit:tlg0012.tlg001.allen:13.482#Αἰνείαν ἐπιόντα πόδας ταχύν , ὅς μοι ἔπεισιν ,
urn:cts:greekLit:tlg0012.tlg001.allen:13.483#ὃς μάλα καρτερός ἐστι μάχῃ ἔνι φῶτας ἐναίρειν ·
urn:cts:greekLit:tlg0012.tlg001.allen:13.484#καὶ δʼ ἔχει ἥβης ἄνθος , ὅ τε κράτος ἐστὶ μέγιστον .
urn:cts:greekLit:tlg0012.tlg001.allen:13.485#εἰ γὰρ ὁμηλικίη γε γενοίμεθα τῷδʼ ἐπὶ θυμῷ
urn:cts:greekLit:tlg0012.tlg001.allen:13.486#αἶψά κεν ἠὲ φέροιτο μέγα κράτος , ἠὲ φεροίμην .
urn:cts:greekLit:tlg0012.tlg001.allen:13.487#ὣς ἔφαθʼ , οἳ δʼ ἄρα πάντες ἕνα φρεσὶ θυμὸν ἔχοντες
urn:cts:greekLit:tlg0012.tlg001.allen:13.488#πλησίοι ἔστησαν , σάκεʼ ὤμοισι κλίναντες .
urn:cts:greekLit:tlg0012.tlg001.allen:13.489#Αἰνείας δʼ ἑτέρωθεν ἐκέκλετο οἷς ἑτάροισι
urn:cts:greekLit:tlg0012.tlg001.allen:13.490#Δηΐφοβόν τε Πάριν τʼ ἐσορῶν καὶ Ἀγήνορα δῖον ,
urn:cts:greekLit:tlg0012.tlg001.allen:13.491#οἵ οἱ ἅμʼ ἡγεμόνες Τρώων ἔσαν · αὐτὰρ ἔπειτα
urn:cts:greekLit:tlg0012.tlg001.allen:13.492#λαοὶ ἕπονθʼ , ὡς εἴ τε μετὰ κτίλον ἕσπετο μῆλα
urn:cts:greekLit:tlg0012.tlg001.allen:13.493#πιόμενʼ ἐκ βοτάνης · γάνυται δʼ ἄρα τε φρένα ποιμήν ·
urn:cts:greekLit:tlg0012.tlg001.allen:13.494#ὣς Αἰνείᾳ θυμὸς ἐνὶ στήθεσσι γεγήθει
urn:cts:greekLit:tlg0012.tlg001.allen:13.495#ὡς ἴδε λαῶν ἔθνος ἐπισπόμενον ἑοῖ αὐτῷ .
urn:cts:greekLit:tlg0012.tlg001.allen:13.496#οἳ δʼ ἀμφʼ Ἀλκαθόῳ αὐτοσχεδὸν ὁρμήθησαν
urn:cts:greekLit:tlg0012.tlg001.allen:13.497#μακροῖσι ξυστοῖσι · περὶ στήθεσσι δὲ χαλκὸς
urn:cts:greekLit:tlg0012.tlg001.allen:13.498#σμερδαλέον κονάβιζε τιτυσκομένων καθʼ ὅμιλον
urn:cts:greekLit:tlg0012.tlg001.allen:13.499#ἀλλήλων · δύο δʼ ἄνδρες ἀρήϊοι ἔξοχον ἄλλων
urn:cts:greekLit:tlg0012.tlg001.allen:13.500#Αἰνείας τε καὶ Ἰδομενεὺς ἀτάλαντοι Ἄρηϊ
urn:cts:greekLit:tlg0012.tlg001.allen:13.501#ἵεντʼ ἀλλήλων ταμέειν χρόα νηλέϊ χαλκῷ .
urn:cts:greekLit:tlg0012.tlg001.allen:13.502#Αἰνείας δὲ πρῶτος ἀκόντισεν Ἰδομενῆος ·
urn:cts:greekLit:tlg0012.tlg001.allen:13.503#ἀλλʼ ὃ μὲν ἄντα ἰδὼν ἠλεύατο χάλκεον ἔγχος ,
urn:cts:greekLit:tlg0012.tlg001.allen:13.504#αἰχμὴ δʼ Αἰνείαο κραδαινομένη κατὰ γαίης
urn:cts:greekLit:tlg0012.tlg001.allen:13.505#ᾤχετʼ , ἐπεί ῥʼ ἅλιον στιβαρῆς ἀπὸ χειρὸς ὄρουσεν .
urn:cts:greekLit:tlg0012.tlg001.allen:13.506#Ἰδομενεὺς δʼ ἄρα Οἰνόμαον βάλε γαστέρα μέσσην ,
urn:cts:greekLit:tlg0012.tlg001.allen:13.507#ῥῆξε δὲ θώρηκος γύαλον , διὰ δʼ ἔντερα χαλκὸς
urn:cts:greekLit:tlg0012.tlg001.allen:13.508#ἤφυσʼ · ὃ δʼ ἐν κονίῃσι πεσὼν ἕλε γαῖαν ἀγοστῷ .
urn:cts:greekLit:tlg0012.tlg001.allen:13.509#Ἰδομενεὺς δʼ ἐκ μὲν νέκυος δολιχόσκιον ἔγχος
urn:cts:greekLit:tlg0012.tlg001.allen:13.510#ἐσπάσατʼ , οὐδʼ ἄρʼ ἔτʼ ἄλλα δυνήσατο τεύχεα καλὰ
urn:cts:greekLit:tlg0012.tlg001.allen:13.511#ὤμοιιν ἀφελέσθαι · ἐπείγετο γὰρ βελέεσσιν .
urn:cts:greekLit:tlg0012.tlg001.allen:13.512#οὐ γὰρ ἔτʼ ἔμπεδα γυῖα ποδῶν ἦν ὁρμηθέντι ,
urn:cts:greekLit:tlg0012.tlg001.allen:13.513#οὔτʼ ἄρʼ ἐπαΐξαι μεθʼ ἑὸν · βέλος οὔτʼ ἀλέασθαι .
urn:cts:greekLit:tlg0012.tlg001.allen:13.514#τώ ῥα καὶ ἐν σταδίῃ μὲν ἀμύνετο νηλεὲς ἦμαρ ,
urn:cts:greekLit:tlg0012.tlg001.allen:13.515#τρέσσαι δʼ οὐκ ἔτι ῥίμφα πόδες φέρον ἐκ πολέμοιο .
urn:cts:greekLit:tlg0012.tlg001.allen:13.516#τοῦ δὲ βάδην ἀπιόντος ἀκόντισε δουρὶ φαεινῷ
urn:cts:greekLit:tlg0012.tlg001.allen:13.517#Δηΐφοβος · δὴ γάρ οἱ ἔχεν κότον ἐμμενὲς αἰεί .
urn:cts:greekLit:tlg0012.tlg001.allen:13.518#ἀλλʼ ὅ γε καὶ τόθʼ ἅμαρτεν , ὃ δʼ Ἀσκάλαφον βάλε δουρὶ
urn:cts:greekLit:tlg0012.tlg001.allen:13.519#υἱὸν Ἐνυαλίοιο · διʼ ὤμου δʼ ὄβριμον ἔγχος
urn:cts:greekLit:tlg0012.tlg001.allen:13.520#ἔσχεν · ὃ δʼ ἐν κονίῃσι πεσὼν ἕλε γαῖαν ἀγοστῷ .
urn:cts:greekLit:tlg0012.tlg001.allen:13.521#οὐδʼ ἄρα πώ τι πέπυστο βριήπυος ὄβριμος Ἄρης
urn:cts:greekLit:tlg0012.tlg001.allen:13.522#υἷος ἑοῖο πεσόντος ἐνὶ κρατερῇ ὑσμίνῃ ,
urn:cts:greekLit:tlg0012.tlg001.allen:13.523#ἀλλʼ ὅ γʼ ἄρʼ ἄκρῳ Ὀλύμπῳ ὑπὸ χρυσέοισι νέφεσσιν
urn:cts:greekLit:tlg0012.tlg001.allen:13.524#ἧστο Διὸς βουλῇσιν ἐελμένος , ἔνθά περ ἄλλοι
urn:cts:greekLit:tlg0012.tlg001.allen:13.525#ἀθάνατοι θεοὶ ἦσαν ἐεργόμενοι πολέμοιο .
urn:cts:greekLit:tlg0012.tlg001.allen:13.526#οἳ δʼ ἀμφʼ Ἀσκαλάφῳ αὐτοσχεδὸν ὁρμήθησαν ·
urn:cts:greekLit:tlg0012.tlg001.allen:13.527#Δηΐφοβος μὲν ἀπʼ Ἀσκαλάφου πήληκα φαεινὴν
urn:cts:greekLit:tlg0012.tlg001.allen:13.528#ἥρπασε , Μηριόνης δὲ θοῷ ἀτάλαντος Ἄρηϊ
urn:cts:greekLit:tlg0012.tlg001.allen:13.529#δουρὶ βραχίονα τύψεν ἐπάλμενος , ἐκ δʼ ἄρα χειρὸς
urn:cts:greekLit:tlg0012.tlg001.allen:13.530#αὐλῶπις τρυφάλεια χαμαὶ βόμβησε πεσοῦσα .
urn:cts:greekLit:tlg0012.tlg001.allen:13.531#Μηριόνης δʼ ἐξ αὖτις ἐπάλμενος αἰγυπιὸς ὣς
urn:cts:greekLit:tlg0012.tlg001.allen:13.532#ἐξέρυσε πρυμνοῖο βραχίονος ὄβριμον ἔγχος ,
urn:cts:greekLit:tlg0012.tlg001.allen:13.533#ἂψ δʼ ἑτάρων εἰς ἔθνος ἐχάζετο . τὸν δὲ Πολίτης
urn:cts:greekLit:tlg0012.tlg001.allen:13.534#αὐτοκασίγνητος περὶ μέσσῳ χεῖρε τιτήνας
urn:cts:greekLit:tlg0012.tlg001.allen:13.535#ἐξῆγεν πολέμοιο δυσηχέος , ὄφρʼ ἵκεθʼ ἵππους
urn:cts:greekLit:tlg0012.tlg001.allen:13.536#ὠκέας , οἵ οἱ ὄπισθε μάχης ἠδὲ πτολέμοιο
urn:cts:greekLit:tlg0012.tlg001.allen:13.537#ἕστασαν ἡνίοχόν τε καὶ ἅρματα ποικίλʼ ἔχοντες ·
urn:cts:greekLit:tlg0012.tlg001.allen:13.538#οἳ τόν γε προτὶ ἄστυ φέρον βαρέα στενάχοντα
urn:cts:greekLit:tlg0012.tlg001.allen:13.539#τειρόμενον · κατὰ δʼ αἷμα νεουτάτου ἔρρεε χειρός .
urn:cts:greekLit:tlg0012.tlg001.allen:13.540#οἳ δʼ ἄλλοι μάρναντο , βοὴ δʼ ἄσβεστος ὀρώρει .
urn:cts:greekLit:tlg0012.tlg001.allen:13.541#ἔνθʼ Αἰνέας Ἀφαρῆα Καλητορίδην ἐπορούσας
urn:cts:greekLit:tlg0012.tlg001.allen:13.542#λαιμὸν τύψʼ ἐπὶ οἷ τετραμμένον ὀξέϊ δουρί ·
urn:cts:greekLit:tlg0012.tlg001.allen:13.543#ἐκλίνθη δʼ ἑτέρωσε κάρη , ἐπὶ δʼ ἀσπὶς ἑάφθη
urn:cts:greekLit:tlg0012.tlg001.allen:13.544#καὶ κόρυς , ἀμφὶ δέ οἱ θάνατος χύτο θυμοραϊστής .
urn:cts:greekLit:tlg0012.tlg001.allen:13.545#Ἀντίλοχος δὲ Θόωνα μεταστρεφθέντα δοκεύσας
urn:cts:greekLit:tlg0012.tlg001.allen:13.546#οὔτασʼ ἐπαΐξας , ἀπὸ δὲ φλέβα πᾶσαν ἔκερσεν ,
urn:cts:greekLit:tlg0012.tlg001.allen:13.547#ἥ τʼ ἀνὰ νῶτα θέουσα διαμπερὲς αὐχένʼ ἱκάνει ·
urn:cts:greekLit:tlg0012.tlg001.allen:13.548#τὴν ἀπὸ πᾶσαν ἔκερσεν · ὃ δʼ ὕπτιος ἐν κονίῃσι
urn:cts:greekLit:tlg0012.tlg001.allen:13.549#κάππεσεν , ἄμφω χεῖρε φίλοις ἑτάροισι πετάσσας .
urn:cts:greekLit:tlg0012.tlg001.allen:13.550#Ἀντίλοχος δʼ ἐπόρουσε , καὶ αἴνυτο τεύχεʼ ἀπʼ ὤμων
urn:cts:greekLit:tlg0012.tlg001.allen:13.551#παπταίνων · Τρῶες δὲ περισταδὸν ἄλλοθεν ἄλλος
urn:cts:greekLit:tlg0012.tlg001.allen:13.552#οὔταζον σάκος εὐρὺ παναίολον , οὐδὲ δύναντο
urn:cts:greekLit:tlg0012.tlg001.allen:13.553#εἴσω ἐπιγράψαι τέρενα χρόα νηλέϊ χαλκῷ
urn:cts:greekLit:tlg0012.tlg001.allen:13.554#Ἀντιλόχου · πέρι γάρ ῥα Ποσειδάων ἐνοσίχθων
urn:cts:greekLit:tlg0012.tlg001.allen:13.555#Νέστορος υἱὸν ἔρυτο καὶ ἐν πολλοῖσι βέλεσσιν .
urn:cts:greekLit:tlg0012.tlg001.allen:13.556#οὐ μὲν γάρ ποτʼ ἄνευ δηΐων ἦν , ἀλλὰ κατʼ αὐτοὺς
urn:cts:greekLit:tlg0012.tlg001.allen:13.557#στρωφᾶτʼ · οὐδέ οἱ ἔγχος ἔχʼ ἀτρέμας , ἀλλὰ μάλʼ αἰεὶ
urn:cts:greekLit:tlg0012.tlg001.allen:13.558#σειόμενον ἐλέλικτο · τιτύσκετο δὲ φρεσὶν ᾗσιν
urn:cts:greekLit:tlg0012.tlg001.allen:13.559#ἤ τευ ἀκοντίσσαι , ἠὲ σχεδὸν ὁρμηθῆναι .
urn:cts:greekLit:tlg0012.tlg001.allen:13.560#ἀλλʼ οὐ λῆθʼ Ἀδάμαντα τιτυσκόμενος καθʼ ὅμιλον
urn:cts:greekLit:tlg0012.tlg001.allen:13.561#Ἀσιάδην , ὅ οἱ οὖτα μέσον σάκος ὀξέϊ χαλκῷ
urn:cts:greekLit:tlg0012.tlg001.allen:13.562#ἐγγύθεν ὁρμηθείς · ἀμενήνωσεν δέ οἱ αἰχμὴν
urn:cts:greekLit:tlg0012.tlg001.allen:13.563#κυανοχαῖτα Ποσειδάων βιότοιο μεγήρας .
urn:cts:greekLit:tlg0012.tlg001.allen:13.564#καὶ τὸ μὲν αὐτοῦ μεῖνʼ ὥς τε σκῶλος πυρίκαυστος
urn:cts:greekLit:tlg0012.tlg001.allen:13.565#ἐν σάκει Ἀντιλόχοιο , τὸ δʼ ἥμισυ κεῖτʼ ἐπὶ γαίης ·
urn:cts:greekLit:tlg0012.tlg001.allen:13.566#ἂψ δʼ ἑτάρων εἰς ἔθνος ἐχάζετο κῆρʼ ἀλεείνων ·
urn:cts:greekLit:tlg0012.tlg001.allen:13.567#Μηριόνης δʼ ἀπιόντα μετασπόμενος βάλε δουρὶ
urn:cts:greekLit:tlg0012.tlg001.allen:13.568#αἰδοίων τε μεσηγὺ καὶ ὀμφαλοῦ , ἔνθα μάλιστα
urn:cts:greekLit:tlg0012.tlg001.allen:13.569#γίγνετʼ Ἄρης ἀλεγεινὸς ὀϊζυροῖσι βροτοῖσιν .
urn:cts:greekLit:tlg0012.tlg001.allen:13.570#ἔνθά οἱ ἔγχος ἔπηξεν · ὃ δʼ ἑσπόμενος περὶ δουρὶ
urn:cts:greekLit:tlg0012.tlg001.allen:13.571#ἤσπαιρʼ ὡς ὅτε βοῦς τόν τʼ οὔρεσι βουκόλοι ἄνδρες
urn:cts:greekLit:tlg0012.tlg001.allen:13.572#ἰλλάσιν οὐκ ἐθέλοντα βίῃ δήσαντες ἄγουσιν ·
urn:cts:greekLit:tlg0012.tlg001.allen:13.573#ὣς ὃ τυπεὶς ἤσπαιρε μίνυνθά περ , οὔ τι μάλα δήν ,
urn:cts:greekLit:tlg0012.tlg001.allen:13.574#ὄφρά οἱ ἐκ χροὸς ἔγχος ἀνεσπάσατʼ ἐγγύθεν ἐλθὼν
urn:cts:greekLit:tlg0012.tlg001.allen:13.575#ἥρως Μηριόνης · τὸν δὲ σκότος ὄσσε κάλυψε .
urn:cts:greekLit:tlg0012.tlg001.allen:13.576#Δηΐπυρον δʼ Ἕλενος ξίφεϊ σχεδὸν ἤλασε κόρσην
urn:cts:greekLit:tlg0012.tlg001.allen:13.577#Θρηϊκίῳ μεγάλῳ , ἀπὸ δὲ τρυφάλειαν ἄραξεν .
urn:cts:greekLit:tlg0012.tlg001.allen:13.578#ἣ μὲν ἀποπλαγχθεῖσα χαμαὶ πέσε , καί τις Ἀχαιῶν
urn:cts:greekLit:tlg0012.tlg001.allen:13.579#μαρναμένων μετὰ ποσσὶ κυλινδομένην ἐκόμισσε ·
urn:cts:greekLit:tlg0012.tlg001.allen:13.580#τὸν δὲ κατʼ ὀφθαλμῶν ἐρεβεννὴ νὺξ ἐκάλυψεν .
urn:cts:greekLit:tlg0012.tlg001.allen:13.581#Ἀτρεΐδην δʼ ἄχος εἷλε βοὴν ἀγαθὸν Μενέλαον ·
urn:cts:greekLit:tlg0012.tlg001.allen:13.582#βῆ δʼ ἐπαπειλήσας Ἑλένῳ ἥρωϊ ἄνακτι
urn:cts:greekLit:tlg0012.tlg001.allen:13.583#ὀξὺ δόρυ κραδάων · ὃ δὲ τόξου πῆχυν ἄνελκε .
urn:cts:greekLit:tlg0012.tlg001.allen:13.584#τὼ δʼ ἄρʼ ὁμαρτήδην ὃ μὲν ἔγχεϊ ὀξυόεντι
urn:cts:greekLit:tlg0012.tlg001.allen:13.585#ἵετʼ ἀκοντίσσαι , ὃ δʼ ἀπὸ νευρῆφιν ὀϊστῷ .
urn:cts:greekLit:tlg0012.tlg001.allen:13.586#Πριαμίδης μὲν ἔπειτα κατὰ στῆθος βάλεν ἰῷ
urn:cts:greekLit:tlg0012.tlg001.allen:13.587#θώρηκος γύαλον , ἀπὸ δʼ ἔπτατο πικρὸς ὀϊστός .
urn:cts:greekLit:tlg0012.tlg001.allen:13.588#ὡς δʼ ὅτʼ ἀπὸ πλατέος πτυόφιν μεγάλην κατʼ ἀλωὴν
urn:cts:greekLit:tlg0012.tlg001.allen:13.589#θρῴσκωσιν κύαμοι μελανόχροες ἢ ἐρέβινθοι
urn:cts:greekLit:tlg0012.tlg001.allen:13.590#πνοιῇ ὕπο λιγυρῇ καὶ λικμητῆρος ἐρωῇ ,
urn:cts:greekLit:tlg0012.tlg001.allen:13.591#ὣς ἀπὸ θώρηκος Μενελάου κυδαλίμοιο
urn:cts:greekLit:tlg0012.tlg001.allen:13.592#πολλὸν ἀποπλαγχθεὶς ἑκὰς ἔπτατο πικρὸς ὀϊστός .
urn:cts:greekLit:tlg0012.tlg001.allen:13.593#Ἀτρεΐδης δʼ ἄρα χεῖρα βοὴν ἀγαθὸς Μενέλαος
urn:cts:greekLit:tlg0012.tlg001.allen:13.594#τὴν βάλεν ᾗ ῥʼ ἔχε τόξον ἐΰξοον · ἐν δʼ ἄρα τόξῳ
urn:cts:greekLit:tlg0012.tlg001.allen:13.595#ἀντικρὺ διὰ χειρὸς ἐλήλατο χάλκεον ἔγχος .
urn:cts:greekLit:tlg0012.tlg001.allen:13.596#ἂψ δʼ ἑτάρων εἰς ἔθνος ἐχάζετο κῆρʼ ἀλεείνων
urn:cts:greekLit:tlg0012.tlg001.allen:13.597#χεῖρα παρακρεμάσας · τὸ δʼ ἐφέλκετο μείλινον ἔγχος .
urn:cts:greekLit:tlg0012.tlg001.allen:13.598#καὶ τὸ μὲν ἐκ χειρὸς ἔρυσεν μεγάθυμος Ἀγήνωρ ,
urn:cts:greekLit:tlg0012.tlg001.allen:13.599#αὐτὴν δὲ ξυνέδησεν ἐϋστρεφεῖ οἰὸς ἀώτῳ
urn:cts:greekLit:tlg0012.tlg001.allen:13.600#σφενδόνῃ , ἣν ἄρα οἱ θεράπων ἔχε ποιμένι λαῶν .
urn:cts:greekLit:tlg0012.tlg001.allen:13.601#Πείσανδρος δʼ ἰθὺς Μενελάου κυδαλίμοιο
urn:cts:greekLit:tlg0012.tlg001.allen:13.602#ἤϊε · τὸν δʼ ἄγε μοῖρα κακὴ θανάτοιο τέλος δὲ
urn:cts:greekLit:tlg0012.tlg001.allen:13.603#σοὶ Μενέλαε δαμῆναι ἐν αἰνῇ δηϊοτῆτι .
urn:cts:greekLit:tlg0012.tlg001.allen:13.604#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες
urn:cts:greekLit:tlg0012.tlg001.allen:13.605#Ἀτρεΐδης μὲν ἅμαρτε , παραὶ δέ οἱ ἐτράπετʼ ἔγχος ,
urn:cts:greekLit:tlg0012.tlg001.allen:13.606#Πείσανδρος δὲ σάκος Μενελάου κυδαλίμοιο
urn:cts:greekLit:tlg0012.tlg001.allen:13.607#οὔτασεν , οὐδὲ διὰ πρὸ δυνήσατο χαλκὸν ἐλάσσαι ·
urn:cts:greekLit:tlg0012.tlg001.allen:13.608#ἔσχεθε γὰρ σάκος εὐρύ , κατεκλάσθη δʼ ἐνὶ καυλῷ
urn:cts:greekLit:tlg0012.tlg001.allen:13.609#ἔγχος · ὃ δὲ φρεσὶν ᾗσι χάρη καὶ ἐέλπετο νίκην .
urn:cts:greekLit:tlg0012.tlg001.allen:13.610#Ἀτρεΐδης δὲ ἐρυσσάμενος ξίφος ἀργυρόηλον
urn:cts:greekLit:tlg0012.tlg001.allen:13.611#ἆλτʼ ἐπὶ Πεισάνδρῳ · ὃ δʼ ὑπʼ ἀσπίδος εἵλετο καλὴν
urn:cts:greekLit:tlg0012.tlg001.allen:13.612#ἀξίνην εὔχαλκον ἐλαΐνῳ ἀμφὶ πελέκκῳ
urn:cts:greekLit:tlg0012.tlg001.allen:13.613#μακρῷ ἐϋξέστῳ · ἅμα δʼ ἀλλήλων ἐφίκοντο .
urn:cts:greekLit:tlg0012.tlg001.allen:13.614#ἤτοι ὃ μὲν κόρυθος φάλον ἤλασεν ἱπποδασείης
urn:cts:greekLit:tlg0012.tlg001.allen:13.615#ἄκρον ὑπὸ λόφον αὐτόν , ὃ δὲ προσιόντα μέτωπον
urn:cts:greekLit:tlg0012.tlg001.allen:13.616#ῥινὸς ὕπερ πυμάτης · λάκε δʼ ὀστέα , τὼ δέ οἱ ὄσσε
urn:cts:greekLit:tlg0012.tlg001.allen:13.617#πὰρ ποσὶν αἱματόεντα χαμαὶ πέσον ἐν κονίῃσιν ,
urn:cts:greekLit:tlg0012.tlg001.allen:13.618#ἰδνώθη δὲ πεσών · ὃ δὲ λὰξ ἐν στήθεσι βαίνων
urn:cts:greekLit:tlg0012.tlg001.allen:13.619#τεύχεά τʼ ἐξενάριξε καὶ εὐχόμενος ἔπος ηὔδα ·
urn:cts:greekLit:tlg0012.tlg001.allen:13.620#λείψετέ θην οὕτω γε νέας Δαναῶν ταχυπώλων
urn:cts:greekLit:tlg0012.tlg001.allen:13.621#Τρῶες ὑπερφίαλοι δεινῆς ἀκόρητοι ἀϋτῆς ,
urn:cts:greekLit:tlg0012.tlg001.allen:13.622#ἄλλης μὲν λώβης τε καὶ αἴσχεος οὐκ ἐπιδευεῖς
urn:cts:greekLit:tlg0012.tlg001.allen:13.623#ἣν ἐμὲ λωβήσασθε κακαὶ κύνες , οὐδέ τι θυμῷ
urn:cts:greekLit:tlg0012.tlg001.allen:13.624#Ζηνὸς ἐριβρεμέτεω χαλεπὴν ἐδείσατε μῆνιν
urn:cts:greekLit:tlg0012.tlg001.allen:13.625#ξεινίου , ὅς τέ ποτʼ ὔμμι διαφθέρσει πόλιν αἰπήν ·
urn:cts:greekLit:tlg0012.tlg001.allen:13.626#οἵ μευ κουριδίην ἄλοχον καὶ κτήματα πολλὰ
urn:cts:greekLit:tlg0012.tlg001.allen:13.627#μὰψ οἴχεσθʼ ἀνάγοντες , ἐπεὶ φιλέεσθε παρʼ αὐτῇ ·
urn:cts:greekLit:tlg0012.tlg001.allen:13.628#νῦν αὖτʼ ἐν νηυσὶν μενεαίνετε ποντοπόροισι
urn:cts:greekLit:tlg0012.tlg001.allen:13.629#πῦρ ὀλοὸν βαλέειν , κτεῖναι δʼ ἥρωας Ἀχαιούς .
urn:cts:greekLit:tlg0012.tlg001.allen:13.630#ἀλλά ποθι σχήσεσθε καὶ ἐσσύμενοί περ Ἄρηος .
urn:cts:greekLit:tlg0012.tlg001.allen:13.631#Ζεῦ πάτερ ἦ τέ σέ φασι περὶ φρένας ἔμμεναι ἄλλων
urn:cts:greekLit:tlg0012.tlg001.allen:13.632#ἀνδρῶν ἠδὲ θεῶν · σέο δʼ ἐκ τάδε πάντα πέλονται ·
urn:cts:greekLit:tlg0012.tlg001.allen:13.633#οἷον δὴ ἄνδρεσσι χαρίζεαι ὑβριστῇσι
urn:cts:greekLit:tlg0012.tlg001.allen:13.634#Τρωσίν , τῶν μένος αἰὲν ἀτάσθαλον , οὐδὲ δύνανται
urn:cts:greekLit:tlg0012.tlg001.allen:13.635#φυλόπιδος κορέσασθαι ὁμοιΐου πτολέμοιο .
urn:cts:greekLit:tlg0012.tlg001.allen:13.636#πάντων μὲν κόρος ἐστὶ καὶ ὕπνου καὶ φιλότητος
urn:cts:greekLit:tlg0012.tlg001.allen:13.637#μολπῆς τε γλυκερῆς καὶ ἀμύμονος ὀρχηθμοῖο ,
urn:cts:greekLit:tlg0012.tlg001.allen:13.638#τῶν πέρ τις καὶ μᾶλλον ἐέλδεται ἐξ ἔρον εἷναι
urn:cts:greekLit:tlg0012.tlg001.allen:13.639#ἢ πολέμου · Τρῶες δὲ μάχης ἀκόρητοι ἔασιν .
urn:cts:greekLit:tlg0012.tlg001.allen:13.640#ὣς εἰπὼν τὰ μὲν ἔντεʼ ἀπὸ χροὸς αἱματόεντα
urn:cts:greekLit:tlg0012.tlg001.allen:13.641#συλήσας ἑτάροισι δίδου Μενέλαος ἀμύμων ,
urn:cts:greekLit:tlg0012.tlg001.allen:13.642#αὐτὸς δʼ αὖτʼ ἐξ αὖτις ἰὼν προμάχοισιν ἐμίχθη .
urn:cts:greekLit:tlg0012.tlg001.allen:13.643#ἔνθά οἱ υἱὸς ἐπᾶλτο Πυλαιμένεος βασιλῆος
urn:cts:greekLit:tlg0012.tlg001.allen:13.644#Ἁρπαλίων , ὅ ῥα πατρὶ φίλῳ ἕπετο πτολεμίξων
urn:cts:greekLit:tlg0012.tlg001.allen:13.645#ἐς τροίην , οὐδʼ αὖτις ἀφίκετο πατρίδα γαῖαν ·
urn:cts:greekLit:tlg0012.tlg001.allen:13.646#ὅς ῥα τότʼ Ἀτρεΐδαο μέσον σάκος οὔτασε δουρὶ
urn:cts:greekLit:tlg0012.tlg001.allen:13.647#ἐγγύθεν , οὐδὲ διὰ πρὸ δυνήσατο χαλκὸν ἐλάσσαι
urn:cts:greekLit:tlg0012.tlg001.allen:13.648#ἂψ δʼ ἑτάρων εἰς ἔθνος ἐχάζετο κῆρʼ ἀλεείνων
urn:cts:greekLit:tlg0012.tlg001.allen:13.649#πάντοσε παπταίνων μή τις χρόα χαλκῷ ἐπαύρῃ .
urn:cts:greekLit:tlg0012.tlg001.allen:13.650#Μηριόνης δʼ ἀπιόντος ἵει χαλκήρεʼ ὀϊστόν ,
urn:cts:greekLit:tlg0012.tlg001.allen:13.651#καί ῥʼ ἔβαλε γλουτὸν κάτα δεξιόν · αὐτὰρ ὀϊστὸς
urn:cts:greekLit:tlg0012.tlg001.allen:13.652#ἀντικρὺ κατὰ κύστιν ὑπʼ ὀστέον ἐξεπέρησεν .
urn:cts:greekLit:tlg0012.tlg001.allen:13.653#ἑζόμενος δὲ κατʼ αὖθι φίλων ἐν χερσὶν ἑταίρων
urn:cts:greekLit:tlg0012.tlg001.allen:13.654#θυμὸν ἀποπνείων , ὥς τε σκώληξ ἐπὶ γαίῃ
urn:cts:greekLit:tlg0012.tlg001.allen:13.655#κεῖτο ταθείς · ἐκ δʼ αἷμα μέλαν ῥέε , δεῦε δὲ γαῖαν .
urn:cts:greekLit:tlg0012.tlg001.allen:13.656#τὸν μὲν Παφλαγόνες μεγαλήτορες ἀμφεπένοντο ,
urn:cts:greekLit:tlg0012.tlg001.allen:13.657#ἐς δίφρον δʼ ἀνέσαντες ἄγον προτὶ Ἴλιον ἱρὴν
urn:cts:greekLit:tlg0012.tlg001.allen:13.658#ἀχνύμενοι · μετὰ δέ σφι πατὴρ κίε δάκρυα λείβων ,
urn:cts:greekLit:tlg0012.tlg001.allen:13.659#ποινὴ δʼ οὔ τις παιδὸς ἐγίγνετο τεθνηῶτος .
urn:cts:greekLit:tlg0012.tlg001.allen:13.660#τοῦ δὲ Πάρις μάλα θυμὸν ἀποκταμένοιο χολώθη ·
urn:cts:greekLit:tlg0012.tlg001.allen:13.661#ξεῖνος γάρ οἱ ἔην πολέσιν μετὰ Παφλαγόνεσσι ·
urn:cts:greekLit:tlg0012.tlg001.allen:13.662#τοῦ ὅ γε χωόμενος προΐει χαλκήρεʼ ὀϊστόν .
urn:cts:greekLit:tlg0012.tlg001.allen:13.663#ἦν δέ τις Εὐχήνωρ Πολυΐδου μάντιος υἱὸς
urn:cts:greekLit:tlg0012.tlg001.allen:13.664#ἀφνειός τʼ ἀγαθός τε Κορινθόθι οἰκία ναίων ,
urn:cts:greekLit:tlg0012.tlg001.allen:13.665#ὅς ῥʼ εὖ εἰδὼς κῆρʼ ὀλοὴν ἐπὶ νηὸς ἔβαινε ·
urn:cts:greekLit:tlg0012.tlg001.allen:13.666#πολλάκι γάρ οἱ ἔειπε γέρων ἀγαθὸς Πολύϊδος
urn:cts:greekLit:tlg0012.tlg001.allen:13.667#νούσῳ ὑπʼ ἀργαλέῃ φθίσθαι οἷς ἐν μεγάροισιν ,
urn:cts:greekLit:tlg0012.tlg001.allen:13.668#ἢ μετʼ Ἀχαιῶν νηυσὶν ὑπὸ Τρώεσσι δαμῆναι ·
urn:cts:greekLit:tlg0012.tlg001.allen:13.669#τώ ῥʼ ἅμα τʼ ἀργαλέην θωὴν ἀλέεινεν Ἀχαιῶν
urn:cts:greekLit:tlg0012.tlg001.allen:13.670#νοῦσόν τε στυγερήν , ἵνα μὴ πάθοι ἄλγεα θυμῷ .
urn:cts:greekLit:tlg0012.tlg001.allen:13.671#τὸν βάλʼ ὑπὸ γναθμοῖο . καὶ οὔατος · ὦκα δὲ θυμὸς
urn:cts:greekLit:tlg0012.tlg001.allen:13.672#ᾤχετʼ ἀπὸ μελέων , στυγερὸς δʼ ἄρα μιν σκότος εἷλεν .
urn:cts:greekLit:tlg0012.tlg001.allen:13.673#ὣς οἳ μὲν μάρναντο δέμας πυρὸς αἰθομένοιο ·
urn:cts:greekLit:tlg0012.tlg001.allen:13.674#Ἕκτωρ δʼ οὐκ ἐπέπυστο Διῒ φίλος , οὐδέ τι ᾔδη
urn:cts:greekLit:tlg0012.tlg001.allen:13.675#ὅττί ῥά οἱ νηῶν ἐπʼ ἀριστερὰ δηϊόωντο
urn:cts:greekLit:tlg0012.tlg001.allen:13.676#λαοὶ ὑπʼ Ἀργείων . τάχα δʼ ἂν καὶ κῦδος Ἀχαιῶν
urn:cts:greekLit:tlg0012.tlg001.allen:13.677#ἔπλετο · τοῖος γὰρ γαιήοχος ἐννοσίγαιος
urn:cts:greekLit:tlg0012.tlg001.allen:13.678#ὄτρυνʼ Ἀργείους , πρὸς δὲ σθένει αὐτὸς ἄμυνεν ·
urn:cts:greekLit:tlg0012.tlg001.allen:13.679#ἀλλʼ ἔχεν ᾗ τὰ πρῶτα πύλας καὶ τεῖχος ἐσᾶλτο
urn:cts:greekLit:tlg0012.tlg001.allen:13.680#ῥηξάμενος Δαναῶν πυκινὰς στίχας ἀσπιστάων ,
urn:cts:greekLit:tlg0012.tlg001.allen:13.681#ἔνθʼ ἔσαν Αἴαντός τε νέες καὶ Πρωτεσιλάου
urn:cts:greekLit:tlg0012.tlg001.allen:13.682#θῖνʼ ἔφʼ ἁλὸς πολιῆς εἰρυμέναι · αὐτὰρ ὕπερθε
urn:cts:greekLit:tlg0012.tlg001.allen:13.683#τεῖχος ἐδέδμητο χθαμαλώτατον , ἔνθα μάλιστα
urn:cts:greekLit:tlg0012.tlg001.allen:13.684#ζαχρηεῖς γίγνοντο μάχῃ αὐτοί τε καὶ ἵπποι .
urn:cts:greekLit:tlg0012.tlg001.allen:13.685#ἔνθα δὲ Βοιωτοὶ καὶ Ἰάονες ἑλκεχίτωνες
urn:cts:greekLit:tlg0012.tlg001.allen:13.686#Λοκροὶ καὶ Φθῖοι καὶ φαιδιμόεντες Ἐπειοὶ
urn:cts:greekLit:tlg0012.tlg001.allen:13.687#σπουδῇ ἐπαΐσσοντα νεῶν ἔχον , οὐδὲ δύναντο
urn:cts:greekLit:tlg0012.tlg001.allen:13.688#ὦσαι ἀπὸ σφείων φλογὶ εἴκελον Ἕκτορα δῖον
urn:cts:greekLit:tlg0012.tlg001.allen:13.689#οἳ μὲν Ἀθηναίων προλελεγμένοι · ἐν δʼ ἄρα τοῖσιν
urn:cts:greekLit:tlg0012.tlg001.allen:13.690#ἦρχʼ υἱὸς Πετεῶο Μενεσθεύς , οἳ δʼ ἅμʼ ἕποντο
urn:cts:greekLit:tlg0012.tlg001.allen:13.691#Φείδας τε Στιχίος τε Βίας τʼ ἐΰς · αὐτὰρ Ἐπειῶν
urn:cts:greekLit:tlg0012.tlg001.allen:13.692#Φυλεΐδης τε Μέγης Ἀμφίων τε Δρακίος τε ,
urn:cts:greekLit:tlg0012.tlg001.allen:13.693#πρὸ Φθίων δὲ Μέδων τε μενεπτόλεμός τε Ποδάρκης .
urn:cts:greekLit:tlg0012.tlg001.allen:13.694#ἤτοι ὃ μὲν νόθος υἱὸς Ὀϊλῆος θείοιο
urn:cts:greekLit:tlg0012.tlg001.allen:13.695#ἔσκε Μέδων Αἴαντος ἀδελφεός · αὐτὰρ ἔναιεν
urn:cts:greekLit:tlg0012.tlg001.allen:13.696#ἐν Φυλάκῃ γαίης ἄπο πατρίδος ἄνδρα κατακτὰς
urn:cts:greekLit:tlg0012.tlg001.allen:13.697#γνωτὸν μητρυιῆς Ἐριώπιδος , ἣν ἔχʼ Ὀϊλεύς ·
urn:cts:greekLit:tlg0012.tlg001.allen:13.698#αὐτὰρ ὃ Ἰφίκλοιο πάϊς τοῦ Φυλακίδαο .
urn:cts:greekLit:tlg0012.tlg001.allen:13.699#οἳ μὲν πρὸ Φθίων μεγαθύμων θωρηχθέντες
urn:cts:greekLit:tlg0012.tlg001.allen:13.700#ναῦφιν ἀμυνόμενοι μετὰ Βοιωτῶν ἐμάχοντο ·
urn:cts:greekLit:tlg0012.tlg001.allen:13.701#Αἴας δʼ οὐκέτι πάμπαν Ὀϊλῆος ταχὺς υἱὸς
urn:cts:greekLit:tlg0012.tlg001.allen:13.702#ἵστατʼ ἀπʼ Αἴαντος Τελαμωνίου οὐδʼ ἠβαιόν ,
urn:cts:greekLit:tlg0012.tlg001.allen:13.703#ἀλλʼ ὥς τʼ ἐν νειῷ βόε οἴνοπε πηκτὸν ἄροτρον
urn:cts:greekLit:tlg0012.tlg001.allen:13.704#ἶσον θυμὸν ἔχοντε τιταίνετον · ἀμφὶ δʼ ἄρά σφι
urn:cts:greekLit:tlg0012.tlg001.allen:13.705#πρυμνοῖσιν κεράεσσι πολὺς ἀνακηκίει ἱδρώς ·
urn:cts:greekLit:tlg0012.tlg001.allen:13.706#τὼ μέν τε ζυγὸν οἶον ἐΰξοον ἀμφὶς ἐέργει
urn:cts:greekLit:tlg0012.tlg001.allen:13.707#ἱεμένω κατὰ ὦλκα · τέμει δέ τε τέλσον ἀρούρης ·
urn:cts:greekLit:tlg0012.tlg001.allen:13.708#ὣς τὼ παρβεβαῶτε μάλʼ ἕστασαν ἀλλήλοιιν .
urn:cts:greekLit:tlg0012.tlg001.allen:13.709#ἀλλʼ ἤτοι Τελαμωνιάδῃ πολλοί τε καὶ ἐσθλοὶ
urn:cts:greekLit:tlg0012.tlg001.allen:13.710#λαοὶ ἕπονθʼ ἕταροι , οἵ οἱ σάκος ἐξεδέχοντο
urn:cts:greekLit:tlg0012.tlg001.allen:13.711#ὁππότε μιν κάματός τε καὶ ἱδρὼς γούναθʼ ἵκοιτο .
urn:cts:greekLit:tlg0012.tlg001.allen:13.712#οὐδʼ ἄρʼ Ὀϊλιάδῃ μεγαλήτορι Λοκροὶ ἕποντο ·
urn:cts:greekLit:tlg0012.tlg001.allen:13.713#οὐ γάρ σφι σταδίῃ ὑσμίνῃ μίμνε φίλον κῆρ ·
urn:cts:greekLit:tlg0012.tlg001.allen:13.714#οὐ γὰρ ἔχον κόρυθας χαλκήρεας ἱπποδασείας ,
urn:cts:greekLit:tlg0012.tlg001.allen:13.715#οὐδʼ ἔχον ἀσπίδας εὐκύκλους καὶ μείλινα δοῦρα ,
urn:cts:greekLit:tlg0012.tlg001.allen:13.716#ἀλλʼ ἄρα τόξοισιν καὶ ἐϋστρεφεῖ οἶος ἀώτῳ
urn:cts:greekLit:tlg0012.tlg001.allen:13.717#Ἴλιον εἰς ἅμʼ ἕποντο πεποιθότες , οἷσιν ἔπειτα
urn:cts:greekLit:tlg0012.tlg001.allen:13.718#ταρφέα βάλλοντες Τρώων ῥήγνυντο φάλαγγας ·
urn:cts:greekLit:tlg0012.tlg001.allen:13.719#δή ῥα τόθʼ οἳ μὲν πρόσθε σὺν ἔντεσι δαιδαλέοισι
urn:cts:greekLit:tlg0012.tlg001.allen:13.720#μάρναντο Τρωσίν τε καὶ Ἕκτορι χαλκοκορυστῇ ,
urn:cts:greekLit:tlg0012.tlg001.allen:13.721#οἳ δʼ ὄπιθεν βάλλοντες ἐλάνθανον · οὐδέ τι χάρμης
urn:cts:greekLit:tlg0012.tlg001.allen:13.722#Τρῶες μιμνήσκοντο · συνεκλόνεον γὰρ ὀϊστοί .
urn:cts:greekLit:tlg0012.tlg001.allen:13.723#ἔνθά κε λευγαλέως νηῶν ἄπο καὶ κλισιάων
urn:cts:greekLit:tlg0012.tlg001.allen:13.724#Τρῶες ἐχώρησαν προτὶ Ἴλιον ἠνεμόεσσαν ,
urn:cts:greekLit:tlg0012.tlg001.allen:13.725#εἰ μὴ Πουλυδάμας θρασὺν Ἕκτορα εἶπε παραστάς ·
urn:cts:greekLit:tlg0012.tlg001.allen:13.726#Ἕκτορ ἀμήχανός ἐσσι παραρρητοῖσι πιθέσθαι .
urn:cts:greekLit:tlg0012.tlg001.allen:13.727#οὕνεκά τοι περὶ δῶκε θεὸς πολεμήϊα ἔργα
urn:cts:greekLit:tlg0012.tlg001.allen:13.728#τοὔνεκα καὶ βουλῇ ἐθέλεις περιίδμεναι ἄλλων ·
urn:cts:greekLit:tlg0012.tlg001.allen:13.729#ἀλλʼ οὔ πως ἅμα πάντα δυνήσεαι αὐτὸς ἑλέσθαι .
urn:cts:greekLit:tlg0012.tlg001.allen:13.730#ἄλλῳ μὲν γὰρ ἔδωκε θεὸς πολεμήϊα ἔργα ,
urn:cts:greekLit:tlg0012.tlg001.allen:13.731#ἄλλῳ δʼ ὀρχηστύν , ἑτέρῳ κίθαριν καὶ ἀοιδήν ,
urn:cts:greekLit:tlg0012.tlg001.allen:13.732#ἄλλῳ δʼ ἐν στήθεσσι τιθεῖ νόον εὐρύοπα Ζεὺς
urn:cts:greekLit:tlg0012.tlg001.allen:13.733#ἐσθλόν , τοῦ δέ τε πολλοὶ ἐπαυρίσκοντʼ ἄνθρωποι ,
urn:cts:greekLit:tlg0012.tlg001.allen:13.734#καί τε πολέας ἐσάωσε , μάλιστα δὲ καὐτὸς ἀνέγνω .
urn:cts:greekLit:tlg0012.tlg001.allen:13.735#αὐτὰρ ἐγὼν ἐρέω ὥς μοι δοκεῖ εἶναι ἄριστα ·
urn:cts:greekLit:tlg0012.tlg001.allen:13.736#πάντῃ γάρ σε περὶ στέφανος πολέμοιο δέδηε ·
urn:cts:greekLit:tlg0012.tlg001.allen:13.737#Τρῶες δὲ μεγάθυμοι ἐπεὶ κατὰ τεῖχος ἔβησαν
urn:cts:greekLit:tlg0012.tlg001.allen:13.738#οἳ μὲν ἀφεστᾶσιν σὺν τεύχεσιν , οἳ δὲ μάχονται
urn:cts:greekLit:tlg0012.tlg001.allen:13.739#παυρότεροι πλεόνεσσι κεδασθέντες κατὰ νῆας .
urn:cts:greekLit:tlg0012.tlg001.allen:13.740#ἀλλʼ ἀναχασσάμενος κάλει ἐνθάδε πάντας ἀρίστους ·
urn:cts:greekLit:tlg0012.tlg001.allen:13.741#ἔνθεν δʼ ἂν μάλα πᾶσαν ἐπιφρασσαίμεθα βουλὴν
urn:cts:greekLit:tlg0012.tlg001.allen:13.742#ἤ κεν ἐνὶ νήεσσι πολυκλήϊσι πέσωμεν
urn:cts:greekLit:tlg0012.tlg001.allen:13.743#αἴ κʼ ἐθέλῃσι θεὸς δόμεναι κράτος , ἦ κεν ἔπειτα
urn:cts:greekLit:tlg0012.tlg001.allen:13.744#πὰρ νηῶν ἔλθωμεν ἀπήμονες . ἦ γὰρ ἔγωγε
urn:cts:greekLit:tlg0012.tlg001.allen:13.745#δείδω μὴ τὸ χθιζὸν ἀποστήσωνται Ἀχαιοὶ
urn:cts:greekLit:tlg0012.tlg001.allen:13.746#χρεῖος , ἐπεὶ παρὰ νηυσὶν ἀνὴρ ἆτος πολέμοιο
urn:cts:greekLit:tlg0012.tlg001.allen:13.747#μίμνει , ὃν οὐκέτι πάγχυ μάχης σχήσεσθαι ὀΐω .
urn:cts:greekLit:tlg0012.tlg001.allen:13.748#ὣς φάτο Πουλυδάμας , ἅδε δʼ Ἕκτορι μῦθος ἀπήμων ,
urn:cts:greekLit:tlg0012.tlg001.allen:13.749#αὐτίκα δʼ ἐξ ὀχέων σὺν τεύχεσιν ἆλτο χαμᾶζε
urn:cts:greekLit:tlg0012.tlg001.allen:13.750#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:13.751#Πουλυδάμα σὺ μὲν αὐτοῦ ἐρύκακε πάντας ἀρίστους ,
urn:cts:greekLit:tlg0012.tlg001.allen:13.752#αὐτὰρ ἐγὼ κεῖσʼ εἶμι καὶ ἀντιόω πολέμοιο ·
urn:cts:greekLit:tlg0012.tlg001.allen:13.753#αἶψα δʼ ἐλεύσομαι αὖτις ἐπὴν εὖ τοῖς ἐπιτείλω .
urn:cts:greekLit:tlg0012.tlg001.allen:13.754#ἦ ῥα , καὶ ὁρμήθη ὄρεϊ νιφόεντι ἐοικὼς
urn:cts:greekLit:tlg0012.tlg001.allen:13.755#κεκλήγων , διὰ δὲ Τρώων πέτετʼ ἠδʼ ἐπικούρων .
urn:cts:greekLit:tlg0012.tlg001.allen:13.756#οἳ δʼ ἐς Πανθοΐδην ἀγαπήνορα Πουλυδάμαντα
urn:cts:greekLit:tlg0012.tlg001.allen:13.757#πάντες ἐπεσσεύοντʼ , ἐπεὶ Ἕκτορος ἔκλυον αὐδήν .
urn:cts:greekLit:tlg0012.tlg001.allen:13.758#αὐτὰρ ὃ Δηΐφοβόν τε βίην θʼ Ἑλένοιο ἄνακτος
urn:cts:greekLit:tlg0012.tlg001.allen:13.759#Ἀσιάδην τʼ Ἀδάμαντα καὶ Ἄσιον Ὑρτάκου υἱὸν
urn:cts:greekLit:tlg0012.tlg001.allen:13.760#φοίτα ἀνὰ προμάχους διζήμενος , εἴ που ἐφεύροι .
urn:cts:greekLit:tlg0012.tlg001.allen:13.761#τοὺς δʼ εὗρʼ οὐκέτι πάμπαν ἀπήμονας οὐδʼ ἀνολέθρους ·
urn:cts:greekLit:tlg0012.tlg001.allen:13.762#ἀλλʼ οἳ μὲν δὴ νηυσὶν ἔπι πρυμνῇσιν Ἀχαιῶν
urn:cts:greekLit:tlg0012.tlg001.allen:13.763#χερσὶν ὑπʼ Ἀργείων κέατο ψυχὰς ὀλέσαντες ,
urn:cts:greekLit:tlg0012.tlg001.allen:13.764#οἳ δʼ ἐν τείχει ἔσαν βεβλημένοι οὐτάμενοί τε .
urn:cts:greekLit:tlg0012.tlg001.allen:13.765#τὸν δὲ τάχʼ εὗρε μάχης ἐπʼ ἀριστερὰ δακρυοέσσης
urn:cts:greekLit:tlg0012.tlg001.allen:13.766#δῖον Ἀλέξανδρον Ἑλένης πόσιν ἠϋκόμοιο
urn:cts:greekLit:tlg0012.tlg001.allen:13.767#θαρσύνονθʼ ἑτάρους καὶ ἐποτρύνοντα μάχεσθαι ,
urn:cts:greekLit:tlg0012.tlg001.allen:13.768#ἀγχοῦ δʼ ἱστάμενος προσέφη αἰσχροῖς ἐπέεσσι ·
urn:cts:greekLit:tlg0012.tlg001.allen:13.769#Δύσπαρι εἶδος ἄριστε γυναιμανὲς ἠπεροπευτὰ
urn:cts:greekLit:tlg0012.tlg001.allen:13.770#ποῦ τοι Δηΐφοβός τε βίη θʼ Ἑλένοιο ἄνακτος
urn:cts:greekLit:tlg0012.tlg001.allen:13.771#Ἀσιάδης τʼ Ἀδάμας ἠδʼ Ἄσιος Ὑρτάκου υἱός ;
urn:cts:greekLit:tlg0012.tlg001.allen:13.772#ποῦ δέ τοι Ὀθρυονεύς ; νῦν ὤλετο πᾶσα κατʼ ἄκρης
urn:cts:greekLit:tlg0012.tlg001.allen:13.773#Ἴλιος αἰπεινή · νῦν τοι σῶς αἰπὺς ὄλεθρος .
urn:cts:greekLit:tlg0012.tlg001.allen:13.774#τὸν δʼ αὖτε προσέειπεν Ἀλέξανδρος θεοειδής ·
urn:cts:greekLit:tlg0012.tlg001.allen:13.775#Ἕκτορ ἐπεί τοι θυμὸς ἀναίτιον αἰτιάασθαι ,
urn:cts:greekLit:tlg0012.tlg001.allen:13.776#ἄλλοτε δή ποτε μᾶλλον ἐρωῆσαι πολέμοιο
urn:cts:greekLit:tlg0012.tlg001.allen:13.777#μέλλω , ἐπεὶ οὐδʼ ἐμὲ πάμπαν ἀνάλκιδα γείνατο μήτηρ ·
urn:cts:greekLit:tlg0012.tlg001.allen:13.778#ἐξ οὗ γὰρ παρὰ νηυσὶ μάχην ἤγειρας ἑταίρων ,
urn:cts:greekLit:tlg0012.tlg001.allen:13.779#ἐκ τοῦ δʼ ἐνθάδʼ ἐόντες ὁμιλέομεν Δαναοῖσι
urn:cts:greekLit:tlg0012.tlg001.allen:13.780#νωλεμέως · ἕταροι δὲ κατέκταθεν οὓς σὺ μεταλλᾷς .
urn:cts:greekLit:tlg0012.tlg001.allen:13.781#οἴω Δηΐφοβός τε βίη θʼ Ἑλένοιο ἄνακτος
urn:cts:greekLit:tlg0012.tlg001.allen:13.782#οἴχεσθον , μακρῇσι τετυμμένω ἐγχείῃσιν
urn:cts:greekLit:tlg0012.tlg001.allen:13.783#ἀμφοτέρω κατὰ χεῖρα · φόνον δʼ ἤμυνε Κρονίων .
urn:cts:greekLit:tlg0012.tlg001.allen:13.784#νῦν δʼ ἄρχʼ ὅππῃ σε κραδίη θυμός τε κελεύει ·
urn:cts:greekLit:tlg0012.tlg001.allen:13.785#ἡμεῖς δʼ ἐμμεμαῶτες ἅμʼ ἑψόμεθʼ , οὐδέ τί φημι
urn:cts:greekLit:tlg0012.tlg001.allen:13.786#ἀλκῆς δευήσεσθαι , ὅση δύναμίς γε πάρεστι .
urn:cts:greekLit:tlg0012.tlg001.allen:13.787#πὰρ δύναμιν δʼ οὐκ ἔστι καὶ ἐσσύμενον πολεμίζειν .
urn:cts:greekLit:tlg0012.tlg001.allen:13.788#ὣς εἰπὼν παρέπεισεν ἀδελφειοῦ φρένας ἥρως ·
urn:cts:greekLit:tlg0012.tlg001.allen:13.789#βὰν δʼ ἴμεν ἔνθα μάλιστα μάχη καὶ φύλοπις ἦεν
urn:cts:greekLit:tlg0012.tlg001.allen:13.790#ἀμφί τε Κεβριόνην καὶ ἀμύμονα Πουλυδάμαντα
urn:cts:greekLit:tlg0012.tlg001.allen:13.791#Φάλκην Ὀρθαῖόν τε καὶ ἀντίθεον Πολυφήτην
urn:cts:greekLit:tlg0012.tlg001.allen:13.792#Πάλμύν τʼ Ἀσκάνιόν τε Μόρυν θʼ υἷʼ Ἱπποτίωνος ,
urn:cts:greekLit:tlg0012.tlg001.allen:13.793#οἵ ῥʼ ἐξ Ἀσκανίης ἐριβώλακος ἦλθον ἀμοιβοὶ
urn:cts:greekLit:tlg0012.tlg001.allen:13.794#ἠοῖ τῇ προτέρῃ · τότε δὲ Ζεὺς ὦρσε μάχεσθαι .
urn:cts:greekLit:tlg0012.tlg001.allen:13.795#οἳ δʼ ἴσαν ἀργαλέων ἀνέμων ἀτάλαντοι ἀέλλῃ ,
urn:cts:greekLit:tlg0012.tlg001.allen:13.796#ἥ ῥά θʼ ὑπὸ βροντῆς πατρὸς Διὸς εἶσι πέδον δέ ,
urn:cts:greekLit:tlg0012.tlg001.allen:13.797#θεσπεσίῳ δʼ ὁμάδῳ ἁλὶ μίσγεται , ἐν δέ τε πολλὰ
urn:cts:greekLit:tlg0012.tlg001.allen:13.798#κύματα παφλάζοντα πολυφλοίσβοιο θαλάσσης
urn:cts:greekLit:tlg0012.tlg001.allen:13.799#κυρτὰ φαληριόωντα , πρὸ μέν τʼ ἄλλʼ , αὐτὰρ ἐπʼ ἄλλα ·
urn:cts:greekLit:tlg0012.tlg001.allen:13.800#ὣς Τρῶες πρὸ μὲν ἄλλοι ἀρηρότες , αὐτὰρ ἐπʼ ἄλλοι ,
urn:cts:greekLit:tlg0012.tlg001.allen:13.801#χαλκῷ μαρμαίροντες ἅμʼ ἡγεμόνεσσιν ἕποντο .
urn:cts:greekLit:tlg0012.tlg001.allen:13.802#Ἕκτωρ δʼ ἡγεῖτο βροτολοιγῷ ἶσος Ἄρηϊ
urn:cts:greekLit:tlg0012.tlg001.allen:13.803#Πριαμίδης · πρόσθεν δʼ ἔχεν ἀσπίδα πάντοσʼ ἐΐσην
urn:cts:greekLit:tlg0012.tlg001.allen:13.804#ῥινοῖσιν πυκινήν , πολλὸς δʼ ἐπελήλατο χαλκός ·
urn:cts:greekLit:tlg0012.tlg001.allen:13.805#ἀμφὶ δέ οἱ κροτάφοισι φαεινὴ σείετο πήληξ .
urn:cts:greekLit:tlg0012.tlg001.allen:13.806#πάντῃ δʼ ἀμφὶ φάλαγγας ἐπειρᾶτο προποδίζων ,
urn:cts:greekLit:tlg0012.tlg001.allen:13.807#εἴ πώς οἱ εἴξειαν ὑπασπίδια προβιβῶντι ·
urn:cts:greekLit:tlg0012.tlg001.allen:13.808#ἀλλʼ οὐ σύγχει θυμὸν ἐνὶ στήθεσσιν Ἀχαιῶν .
urn:cts:greekLit:tlg0012.tlg001.allen:13.809#Αἴας δὲ πρῶτος προκαλέσσατο μακρὰ βιβάσθων ·
urn:cts:greekLit:tlg0012.tlg001.allen:13.810#δαιμόνιε σχεδὸν ἐλθέ · τί ἢ δειδίσσεαι αὔτως
urn:cts:greekLit:tlg0012.tlg001.allen:13.811#Ἀργείους ; οὔ τοί τι μάχης ἀδαήμονές εἰμεν ,
urn:cts:greekLit:tlg0012.tlg001.allen:13.812#ἀλλὰ Διὸς μάστιγι κακῇ ἐδάμημεν Ἀχαιοί .
urn:cts:greekLit:tlg0012.tlg001.allen:13.813#ἦ θήν πού τοι θυμὸς ἐέλπεται ἐξαλαπάξειν
urn:cts:greekLit:tlg0012.tlg001.allen:13.814#νῆας · ἄφαρ δέ τε χεῖρες ἀμύνειν εἰσὶ καὶ ἡμῖν .
urn:cts:greekLit:tlg0012.tlg001.allen:13.815#ἦ κε πολὺ φθαίη εὖ ναιομένη πόλις ὑμὴ
urn:cts:greekLit:tlg0012.tlg001.allen:13.816#χερσὶν ὑφʼ ἡμετέρῃσιν ἁλοῦσά τε περθομένη τε .
urn:cts:greekLit:tlg0012.tlg001.allen:13.817#σοὶ δʼ αὐτῷ φημὶ σχεδὸν ἔμμεναι ὁππότε φεύγων
urn:cts:greekLit:tlg0012.tlg001.allen:13.818#ἀρήσῃ Διὶ πατρὶ καὶ ἄλλοις ἀθανάτοισι
urn:cts:greekLit:tlg0012.tlg001.allen:13.819#θάσσονας ἰρήκων ἔμεναι καλλίτριχας ἵππους ,
urn:cts:greekLit:tlg0012.tlg001.allen:13.820#οἵ σε πόλιν δʼ οἴσουσι κονίοντες πεδίοιο .
urn:cts:greekLit:tlg0012.tlg001.allen:13.821#ὣς ἄρα οἱ εἰπόντι ἐπέπτατο δεξιὸς ὄρνις
urn:cts:greekLit:tlg0012.tlg001.allen:13.822#αἰετὸς ὑψιπέτης · ἐπὶ δʼ ἴαχε λαὸς Ἀχαιῶν
urn:cts:greekLit:tlg0012.tlg001.allen:13.823#θάρσυνος οἰωνῷ · ὃ δʼ ἀμείβετο φαίδιμος Ἕκτωρ ·
urn:cts:greekLit:tlg0012.tlg001.allen:13.824#Αἶαν ἁμαρτοεπὲς βουγάϊε ποῖον ἔειπες ·
urn:cts:greekLit:tlg0012.tlg001.allen:13.825#εἰ γὰρ ἐγὼν οὕτω γε Διὸς πάϊς αἰγιόχοιο
urn:cts:greekLit:tlg0012.tlg001.allen:13.826#εἴην ἤματα πάντα , τέκοι δέ με πότνια Ἥρη ,
urn:cts:greekLit:tlg0012.tlg001.allen:13.827#τιοίμην δʼ ὡς τίετʼ Ἀθηναίη καὶ Ἀπόλλων ,
urn:cts:greekLit:tlg0012.tlg001.allen:13.828#ὡς νῦν ἡμέρη ἥδε κακὸν φέρει Ἀργείοισι
urn:cts:greekLit:tlg0012.tlg001.allen:13.829#πᾶσι μάλʼ , ἐν δὲ σὺ τοῖσι πεφήσεαι , αἴ κε ταλάσσῃς
urn:cts:greekLit:tlg0012.tlg001.allen:13.830#μεῖναι ἐμὸν δόρυ μακρόν , ὅ τοι χρόα λειριόεντα
urn:cts:greekLit:tlg0012.tlg001.allen:13.831#δάψει · ἀτὰρ Τρώων κορέεις κύνας ἠδʼ οἰωνοὺς
urn:cts:greekLit:tlg0012.tlg001.allen:13.832#δημῷ καὶ σάρκεσσι πεσὼν ἐπὶ νηυσὶν Ἀχαιῶν .
urn:cts:greekLit:tlg0012.tlg001.allen:13.833#ὣς ἄρα φωνήσας ἡγήσατο · τοὶ δʼ ἅμʼ ἕποντο
urn:cts:greekLit:tlg0012.tlg001.allen:13.834#ἠχῇ θεσπεσίῃ , ἐπὶ δʼ ἴαχε λαὸς ὄπισθεν .
urn:cts:greekLit:tlg0012.tlg001.allen:13.835#Ἀργεῖοι δʼ ἑτέρωθεν ἐπίαχον , οὐδὲ λάθοντο
urn:cts:greekLit:tlg0012.tlg001.allen:13.836#ἀλκῆς , ἀλλʼ ἔμενον Τρώων ἐπιόντας ἀρίστους .
urn:cts:greekLit:tlg0012.tlg001.allen:13.837#ἠχὴ δʼ ἀμφοτέρων ἵκετʼ αἰθέρα καὶ Διὸς αὐγάς .
urn:cts:greekLit:tlg0012.tlg001.allen:14.1#Νέστορα δʼ οὐκ ἔλαθεν ἰαχὴ πίνοντά περ ἔμπης ,
urn:cts:greekLit:tlg0012.tlg001.allen:14.2#ἀλλʼ Ἀσκληπιάδην ἔπεα πτερόεντα προσηύδα ·
urn:cts:greekLit:tlg0012.tlg001.allen:14.3#φράζεο δῖε Μαχᾶον ὅπως ἔσται τάδε ἔργα ·
urn:cts:greekLit:tlg0012.tlg001.allen:14.4#μείζων δὴ παρὰ νηυσὶ βοὴ θαλερῶν αἰζηῶν .
urn:cts:greekLit:tlg0012.tlg001.allen:14.5#ἀλλὰ σὺ μὲν νῦν πῖνε καθήμενος αἴθοπα οἶνον
urn:cts:greekLit:tlg0012.tlg001.allen:14.6#εἰς ὅ κε θερμὰ λοετρὰ ἐϋπλόκαμος Ἑκαμήδη
urn:cts:greekLit:tlg0012.tlg001.allen:14.7#θερμήνῃ καὶ λούσῃ ἄπο βρότον αἱματόεντα ·
urn:cts:greekLit:tlg0012.tlg001.allen:14.8#αὐτὰρ ἐγὼν ἐλθὼν τάχα εἴσομαι ἐς περιωπήν .
urn:cts:greekLit:tlg0012.tlg001.allen:14.9#ὣς εἰπὼν σάκος εἷλε τετυγμένον υἷος ἑοῖο
urn:cts:greekLit:tlg0012.tlg001.allen:14.10#κείμενον ἐν κλισίῃ Θρασυμήδεος ἱπποδάμοιο
urn:cts:greekLit:tlg0012.tlg001.allen:14.11#χαλκῷ παμφαῖνον · ὃ δʼ ἔχʼ ἀσπίδα πατρὸς ἑοῖο .
urn:cts:greekLit:tlg0012.tlg001.allen:14.12#εἵλετο δʼ ἄλκιμον ἔγχος ἀκαχμένον ὀξέϊ χαλκῷ ,
urn:cts:greekLit:tlg0012.tlg001.allen:14.13#στῆ δʼ ἐκτὸς κλισίης , τάχα δʼ εἴσιδεν ἔργον ἀεικὲς
urn:cts:greekLit:tlg0012.tlg001.allen:14.14#τοὺς μὲν ὀρινομένους , τοὺς δὲ κλονέοντας ὄπισθε
urn:cts:greekLit:tlg0012.tlg001.allen:14.15#Τρῶας ὑπερθύμους · ἐρέριπτο δὲ τεῖχος Ἀχαιῶν .
urn:cts:greekLit:tlg0012.tlg001.allen:14.16#ὡς δʼ ὅτε πορφύρῃ πέλαγος μέγα κύματι κωφῷ
urn:cts:greekLit:tlg0012.tlg001.allen:14.17#ὀσσόμενον λιγέων ἀνέμων λαιψηρὰ κέλευθα
urn:cts:greekLit:tlg0012.tlg001.allen:14.18#αὔτως , οὐδʼ ἄρα τε προκυλίνδεται οὐδετέρωσε ,
urn:cts:greekLit:tlg0012.tlg001.allen:14.19#πρίν τινα κεκριμένον καταβήμεναι ἐκ Διὸς οὖρον ,
urn:cts:greekLit:tlg0012.tlg001.allen:14.20#ὣς ὃ γέρων ὅρμαινε δαϊζόμενος κατὰ θυμὸν
urn:cts:greekLit:tlg0012.tlg001.allen:14.21#διχθάδιʼ , ἢ μεθʼ ὅμιλον ἴοι Δαναῶν ταχυπώλων ,
urn:cts:greekLit:tlg0012.tlg001.allen:14.22#ἦε μετʼ Ἀτρεΐδην Ἀγαμέμνονα ποιμένα λαῶν .
urn:cts:greekLit:tlg0012.tlg001.allen:14.23#ὧδε δέ οἱ φρονέοντι δοάσσατο κέρδιον εἶναι
urn:cts:greekLit:tlg0012.tlg001.allen:14.24#βῆναι ἐπʼ Ἀτρεΐδην . οἳ δʼ ἀλλήλους ἐνάριζον
urn:cts:greekLit:tlg0012.tlg001.allen:14.25#μαρνάμενοι · λάκε δέ σφι περὶ χροῒ χαλκὸς ἀτειρὴς
urn:cts:greekLit:tlg0012.tlg001.allen:14.26#νυσσομένων ξίφεσίν τε καὶ ἔγχεσιν ἀμφιγύοισι .
urn:cts:greekLit:tlg0012.tlg001.allen:14.27#Νέστορι δὲ ξύμβληντο διοτρεφέες βασιλῆες
urn:cts:greekLit:tlg0012.tlg001.allen:14.28#πὰρ νηῶν ἀνιόντες ὅσοι βεβλήατο χαλκῷ
urn:cts:greekLit:tlg0012.tlg001.allen:14.29#Τυδεΐδης Ὀδυσεύς τε καὶ Ἀτρεΐδης Ἀγαμέμνων .
urn:cts:greekLit:tlg0012.tlg001.allen:14.30#πολλὸν γάρ ῥʼ ἀπάνευθε μάχης εἰρύατο νῆες
urn:cts:greekLit:tlg0012.tlg001.allen:14.31#θῖνʼ ἔφʼ ἁλὸς πολιῆς · τὰς γὰρ πρώτας πεδίον δὲ
urn:cts:greekLit:tlg0012.tlg001.allen:14.32#εἴρυσαν , αὐτὰρ τεῖχος ἐπὶ πρύμνῃσιν ἔδειμαν .
urn:cts:greekLit:tlg0012.tlg001.allen:14.33#οὐδὲ γὰρ οὐδʼ εὐρύς περ ἐὼν ἐδυνήσατο πάσας
urn:cts:greekLit:tlg0012.tlg001.allen:14.34#αἰγιαλὸς νῆας χαδέειν , στείνοντο δὲ λαοί ·
urn:cts:greekLit:tlg0012.tlg001.allen:14.35#τώ ῥα προκρόσσας ἔρυσαν , καὶ πλῆσαν ἁπάσης
urn:cts:greekLit:tlg0012.tlg001.allen:14.36#ἠϊόνος στόμα μακρόν , ὅσον συνεέργαθον ἄκραι .
urn:cts:greekLit:tlg0012.tlg001.allen:14.37#τώ ῥʼ οἵ γʼ ὀψείοντες ἀϋτῆς καὶ πολέμοιο
urn:cts:greekLit:tlg0012.tlg001.allen:14.38#ἔγχει ἐρειδόμενοι κίον ἀθρόοι · ἄχνυτο δέ σφι
urn:cts:greekLit:tlg0012.tlg001.allen:14.39#θυμὸς ἐνὶ στήθεσσιν . ὃ δὲ ξύμβλητο γεραιὸς
urn:cts:greekLit:tlg0012.tlg001.allen:14.40#Νέστωρ , πτῆξε δὲ θυμὸν ἐνὶ στήθεσσιν Ἀχαιῶν .
urn:cts:greekLit:tlg0012.tlg001.allen:14.41#τὸν καὶ φωνήσας προσέφη κρείων Ἀγαμέμνων ·
urn:cts:greekLit:tlg0012.tlg001.allen:14.42#ὦ Νέστορ Νηληϊάδη μέγα κῦδος Ἀχαιῶν
urn:cts:greekLit:tlg0012.tlg001.allen:14.43#τίπτε λιπὼν πόλεμον φθισήνορα δεῦρʼ ἀφικάνεις ;
urn:cts:greekLit:tlg0012.tlg001.allen:14.44#δείδω μὴ δή μοι τελέσῃ ἔπος ὄβριμος Ἕκτωρ ,
urn:cts:greekLit:tlg0012.tlg001.allen:14.45#ὥς ποτʼ ἐπηπείλησεν ἐνὶ Τρώεσσʼ ἀγορεύων
urn:cts:greekLit:tlg0012.tlg001.allen:14.46#μὴ πρὶν πὰρ νηῶν προτὶ Ἴλιον ἀπονέεσθαι
urn:cts:greekLit:tlg0012.tlg001.allen:14.47#πρὶν πυρὶ νῆας ἐνιπρῆσαι , κτεῖναι δὲ καὶ αὐτούς .
urn:cts:greekLit:tlg0012.tlg001.allen:14.48#κεῖνος τὼς ἀγόρευε · τὰ δὴ νῦν πάντα τελεῖται .
urn:cts:greekLit:tlg0012.tlg001.allen:14.49#ὢ πόποι ἦ ῥα καὶ ἄλλοι ἐϋκνήμιδες Ἀχαιοὶ
urn:cts:greekLit:tlg0012.tlg001.allen:14.50#ἐν θυμῷ βάλλονται ἐμοὶ χόλον ὥς περ Ἀχιλλεὺς
urn:cts:greekLit:tlg0012.tlg001.allen:14.51#οὐδʼ ἐθέλουσι μάχεσθαι ἐπὶ πρυμνῇσι νέεσσι .
urn:cts:greekLit:tlg0012.tlg001.allen:14.52#τὸν δʼ ἠμείβετʼ ἔπειτα Γερήνιος ἱππότα Νέστωρ ·
urn:cts:greekLit:tlg0012.tlg001.allen:14.53#ἦ δὴ ταῦτά γʼ ἑτοῖμα τετεύχαται , οὐδέ κεν ἄλλως
urn:cts:greekLit:tlg0012.tlg001.allen:14.54#Ζεὺς ὑψιβρεμέτης αὐτὸς παρατεκτήναιτο .
urn:cts:greekLit:tlg0012.tlg001.allen:14.55#τεῖχος μὲν γὰρ δὴ κατερήριπεν , ᾧ ἐπέπιθμεν
urn:cts:greekLit:tlg0012.tlg001.allen:14.56#ἄρρηκτον νηῶν τε καὶ αὐτῶν εἶλαρ ἔσεσθαι ·
urn:cts:greekLit:tlg0012.tlg001.allen:14.57#οἳ δʼ ἐπὶ νηυσὶ θοῇσι μάχην ἀλίαστον ἔχουσι
urn:cts:greekLit:tlg0012.tlg001.allen:14.58#νωλεμές · οὐδʼ ἂν ἔτι γνοίης μάλα περ σκοπιάζων
urn:cts:greekLit:tlg0012.tlg001.allen:14.59#ὁπποτέρωθεν Ἀχαιοὶ ὀρινόμενοι κλονέονται ,
urn:cts:greekLit:tlg0012.tlg001.allen:14.60#ὡς ἐπιμὶξ κτείνονται , ἀϋτὴ δʼ οὐρανὸν ἵκει .
urn:cts:greekLit:tlg0012.tlg001.allen:14.61#ἡμεῖς δὲ φραζώμεθʼ ὅπως ἔσται τάδε ἔργα
urn:cts:greekLit:tlg0012.tlg001.allen:14.62#εἴ τι νόος ῥέξει · πόλεμον δʼ οὐκ ἄμμε κελεύω
urn:cts:greekLit:tlg0012.tlg001.allen:14.63#δύμεναι · οὐ γάρ πως βεβλημένον ἐστὶ μάχεσθαι .
urn:cts:greekLit:tlg0012.tlg001.allen:14.64#τὸν δʼ αὖτε προσέειπεν ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:14.65#Νέστορ ἐπεὶ δὴ νηυσὶν ἔπι πρυμνῇσι μάχονται ,
urn:cts:greekLit:tlg0012.tlg001.allen:14.66#τεῖχος δʼ οὐκ ἔχραισμε τετυγμένον , οὐδέ τι τάφρος ,
urn:cts:greekLit:tlg0012.tlg001.allen:14.67#ᾗ ἔπι πολλὰ πάθον Δαναοί , ἔλποντο δὲ θυμῷ
urn:cts:greekLit:tlg0012.tlg001.allen:14.68#ἄρρηκτον νηῶν τε καὶ αὐτῶν εἶλαρ ἔσεσθαι ·
urn:cts:greekLit:tlg0012.tlg001.allen:14.69#οὕτω που Διὶ μέλλει ὑπερμενέϊ φίλον εἶναι
urn:cts:greekLit:tlg0012.tlg001.allen:14.70#νωνύμνους ἀπολέσθαι ἀπʼ Ἄργεος ἐνθάδʼ Ἀχαιούς .
urn:cts:greekLit:tlg0012.tlg001.allen:14.71#ᾔδεα μὲν γὰρ ὅτε πρόφρων Δαναοῖσιν ἄμυνεν ,
urn:cts:greekLit:tlg0012.tlg001.allen:14.72#οἶδα δὲ νῦν ὅτε τοὺς μὲν ὁμῶς μακάρεσσι θεοῖσι
urn:cts:greekLit:tlg0012.tlg001.allen:14.73#κυδάνει , ἡμέτερον δὲ μένος καὶ χεῖρας ἔδησεν .
urn:cts:greekLit:tlg0012.tlg001.allen:14.74#ἀλλʼ ἄγεθʼ ὡς ἂν ἐγὼν εἴπω πειθώμεθα πάντες .
urn:cts:greekLit:tlg0012.tlg001.allen:14.75#νῆες ὅσαι πρῶται εἰρύαται ἄγχι θαλάσσης
urn:cts:greekLit:tlg0012.tlg001.allen:14.76#ἕλκωμεν , πάσας δὲ ἐρύσσομεν εἰς ἅλα δῖαν ,
urn:cts:greekLit:tlg0012.tlg001.allen:14.77#ὕψι δʼ ἐπʼ εὐνάων ὁρμίσσομεν , εἰς ὅ κεν ἔλθῃ
urn:cts:greekLit:tlg0012.tlg001.allen:14.78#νὺξ ἀβρότη , ἢν καὶ τῇ ἀπόσχωνται πολέμοιο
urn:cts:greekLit:tlg0012.tlg001.allen:14.79#Τρῶες · ἔπειτα δέ κεν ἐρυσαίμεθα νῆας ἁπάσας .
urn:cts:greekLit:tlg0012.tlg001.allen:14.80#οὐ γάρ τις νέμεσις φυγέειν κακόν , οὐδʼ ἀνὰ νύκτα .
urn:cts:greekLit:tlg0012.tlg001.allen:14.81#βέλτερον ὃς φεύγων προφύγῃ κακὸν ἠὲ ἁλώῃ .
urn:cts:greekLit:tlg0012.tlg001.allen:14.82#τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς ·
urn:cts:greekLit:tlg0012.tlg001.allen:14.83#Ἀτρεΐδη ποῖόν σε ἔπος φύγεν ἕρκος ὀδόντων ·
urn:cts:greekLit:tlg0012.tlg001.allen:14.84#οὐλόμενʼ αἴθʼ ὤφελλες ἀεικελίου στρατοῦ ἄλλου
urn:cts:greekLit:tlg0012.tlg001.allen:14.85#σημαίνειν , μὴ δʼ ἄμμιν ἀνασσέμεν , οἷσιν ἄρα Ζεὺς
urn:cts:greekLit:tlg0012.tlg001.allen:14.86#ἐκ νεότητος ἔδωκε καὶ ἐς γῆρας τολυπεύειν
urn:cts:greekLit:tlg0012.tlg001.allen:14.87#ἀργαλέους πολέμους , ὄφρα φθιόμεσθα ἕκαστος .
urn:cts:greekLit:tlg0012.tlg001.allen:14.88#οὕτω δὴ μέμονας Τρώων πόλιν εὐρυάγυιαν
urn:cts:greekLit:tlg0012.tlg001.allen:14.89#καλλείψειν , ἧς εἵνεκʼ ὀϊζύομεν κακὰ πολλά ;
urn:cts:greekLit:tlg0012.tlg001.allen:14.90#σίγα , μή τίς τʼ ἄλλος Ἀχαιῶν τοῦτον ἀκούσῃ
urn:cts:greekLit:tlg0012.tlg001.allen:14.91#μῦθον , ὃν οὔ κεν ἀνήρ γε διὰ στόμα πάμπαν ἄγοιτο
urn:cts:greekLit:tlg0012.tlg001.allen:14.92#ὅς τις ἐπίσταιτο ᾗσι φρεσὶν ἄρτια βάζειν
urn:cts:greekLit:tlg0012.tlg001.allen:14.93#σκηπτοῦχός τʼ εἴη , καί οἱ πειθοίατο λαοὶ
urn:cts:greekLit:tlg0012.tlg001.allen:14.94#τοσσοίδʼ ὅσσοισιν σὺ μετʼ Ἀργείοισιν ἀνάσσεις ·
urn:cts:greekLit:tlg0012.tlg001.allen:14.95#νῦν δέ σευ ὠνοσάμην πάγχυ φρένας , οἷον ἔειπες ·
urn:cts:greekLit:tlg0012.tlg001.allen:14.96#ὃς κέλεαι πολέμοιο συνεσταότος καὶ ἀϋτῆς
urn:cts:greekLit:tlg0012.tlg001.allen:14.97#νῆας ἐϋσσέλμους ἅλαδʼ ἑλκέμεν , ὄφρʼ ἔτι μᾶλλον
urn:cts:greekLit:tlg0012.tlg001.allen:14.98#Τρωσὶ μὲν εὐκτὰ γένηται ἐπικρατέουσί περ ἔμπης ,
urn:cts:greekLit:tlg0012.tlg001.allen:14.99#ἡμῖν δʼ αἰπὺς ὄλεθρος ἐπιρρέπῃ . οὐ γὰρ Ἀχαιοὶ
urn:cts:greekLit:tlg0012.tlg001.allen:14.100#σχήσουσιν πόλεμον νηῶν ἅλα δʼ ἑλκομενάων ,
urn:cts:greekLit:tlg0012.tlg001.allen:14.101#ἀλλʼ ἀποπαπτανέουσιν , ἐρωήσουσι δὲ χάρμης .
urn:cts:greekLit:tlg0012.tlg001.allen:14.102#ἔνθά κε σὴ βουλὴ δηλήσεται ὄρχαμε λαῶν .
urn:cts:greekLit:tlg0012.tlg001.allen:14.103#τὸν δʼ ἠμείβετʼ ἔπειτα ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:14.104#ὦ Ὀδυσεῦ μάλα πώς με καθίκεο θυμὸν ἐνιπῇ
urn:cts:greekLit:tlg0012.tlg001.allen:14.105#ἀργαλέῃ · ἀτὰρ οὐ μὲν ἐγὼν ἀέκοντας ἄνωγα
urn:cts:greekLit:tlg0012.tlg001.allen:14.106#νῆας ἐϋσσέλμους ἅλα δʼ ἑλκέμεν υἷας Ἀχαιῶν .
urn:cts:greekLit:tlg0012.tlg001.allen:14.107#νῦν δʼ εἴη ὃς τῆσδέ γʼ ἀμείνονα μῆτιν ἐνίσποι
urn:cts:greekLit:tlg0012.tlg001.allen:14.108#ἢ νέος ἠὲ παλαιός · ἐμοὶ δέ κεν ἀσμένῳ εἴη .
urn:cts:greekLit:tlg0012.tlg001.allen:14.109#τοῖσι δὲ καὶ μετέειπε βοὴν ἀγαθὸς Διομήδης ·
urn:cts:greekLit:tlg0012.tlg001.allen:14.110#ἐγγὺς ἀνήρ · οὐ δηθὰ ματεύσομεν · αἴ κʼ ἐθέλητε
urn:cts:greekLit:tlg0012.tlg001.allen:14.111#πείθεσθαι , καὶ μή τι κότῳ ἀγάσησθε ἕκαστος
urn:cts:greekLit:tlg0012.tlg001.allen:14.112#οὕνεκα δὴ γενεῆφι νεώτατός εἰμι μεθʼ ὑμῖν ·
urn:cts:greekLit:tlg0012.tlg001.allen:14.113#πατρὸς δʼ ἐξ ἀγαθοῦ καὶ ἐγὼ γένος εὔχομαι εἶναι
urn:cts:greekLit:tlg0012.tlg001.allen:14.114#Τυδέος , ὃν Θήβῃσι χυτὴ κατὰ γαῖα καλύπτει .
urn:cts:greekLit:tlg0012.tlg001.allen:14.115#πορθεῖ γὰρ τρεῖς παῖδες ἀμύμονες ἐξεγένοντο ,
urn:cts:greekLit:tlg0012.tlg001.allen:14.116#οἴκεον δʼ ἐν Πλευρῶνι καὶ αἰπεινῇ Καλυδῶνι
urn:cts:greekLit:tlg0012.tlg001.allen:14.117#Ἄγριος ἠδὲ Μέλας , τρίτατος δʼ ἦν ἱππότα Οἰνεὺς
urn:cts:greekLit:tlg0012.tlg001.allen:14.118#πατρὸς ἐμοῖο πατήρ · ἀρετῇ δʼ ἦν ἔξοχος αὐτῶν .
urn:cts:greekLit:tlg0012.tlg001.allen:14.119#ἀλλʼ ὃ μὲν αὐτόθι μεῖνε , πατὴρ δʼ ἐμὸς Ἄργεϊ νάσθη
urn:cts:greekLit:tlg0012.tlg001.allen:14.120#πλαγχθείς · ὡς γάρ που Ζεὺς ἤθελε καὶ θεοὶ ἄλλοι .
urn:cts:greekLit:tlg0012.tlg001.allen:14.121#Ἀδρήστοιο δʼ ἔγημε θυγατρῶν , ναῖε δὲ δῶμα
urn:cts:greekLit:tlg0012.tlg001.allen:14.122#ἀφνειὸν βιότοιο , ἅλις δέ οἱ ἦσαν ἄρουραι
urn:cts:greekLit:tlg0012.tlg001.allen:14.123#πυροφόροι , πολλοὶ δὲ φυτῶν ἔσαν ὄρχατοι ἀμφίς ,
urn:cts:greekLit:tlg0012.tlg001.allen:14.124#πολλὰ δέ οἱ πρόβατʼ ἔσκε · κέκαστο δὲ πάντας Ἀχαιοὺς
urn:cts:greekLit:tlg0012.tlg001.allen:14.125#ἐγχείῃ · τὰ δὲ μέλλετʼ ἀκουέμεν , εἰ ἐτεόν περ .
urn:cts:greekLit:tlg0012.tlg001.allen:14.126#τὼ οὐκ ἄν με γένος γε κακὸν καὶ ἀνάλκιδα φάντες
urn:cts:greekLit:tlg0012.tlg001.allen:14.127#μῦθον ἀτιμήσαιτε πεφασμένον ὅν κʼ ἐῢ εἴπω .
urn:cts:greekLit:tlg0012.tlg001.allen:14.128#δεῦτʼ ἴομεν πόλεμον δὲ καὶ οὐτάμενοί περ ἀνάγκῃ .
urn:cts:greekLit:tlg0012.tlg001.allen:14.129#ἔνθα δʼ ἔπειτʼ αὐτοὶ μὲν ἐχώμεθα δηϊοτῆτος
urn:cts:greekLit:tlg0012.tlg001.allen:14.130#ἐκ βελέων , μή πού τις ἐφʼ ἕλκεϊ ἕλκος ἄρηται ·
urn:cts:greekLit:tlg0012.tlg001.allen:14.131#ἄλλους δʼ ὀτρύνοντες ἐνήσομεν , οἳ τὸ πάρος περ
urn:cts:greekLit:tlg0012.tlg001.allen:14.132#θυμῷ ἦρα φέροντες ἀφεστᾶσʼ οὐδὲ μάχονται .
urn:cts:greekLit:tlg0012.tlg001.allen:14.133#ὣς ἔφαθʼ , οἳ δʼ ἄρα τοῦ μάλα μὲν κλύον ἠδὲ πίθοντο ·
urn:cts:greekLit:tlg0012.tlg001.allen:14.134#βὰν δʼ ἴμεν , ἦρχε δʼ ἄρά σφιν ἄναξ ἀνδρῶν Ἀγαμέμνων .
urn:cts:greekLit:tlg0012.tlg001.allen:14.135#οὐδʼ ἀλαοσκοπιὴν εἶχε κλυτὸς ἐννοσίγαιος ,
urn:cts:greekLit:tlg0012.tlg001.allen:14.136#ἀλλὰ μετʼ αὐτοὺς ἦλθε παλαιῷ φωτὶ ἐοικώς ,
urn:cts:greekLit:tlg0012.tlg001.allen:14.137#δεξιτερὴν δʼ ἕλε χεῖρʼ Ἀγαμέμνονος Ἀτρεΐδαο ,
urn:cts:greekLit:tlg0012.tlg001.allen:14.138#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:14.139#Ἀτρεΐδη νῦν δή που Ἀχιλλῆος ὀλοὸν κῆρ
urn:cts:greekLit:tlg0012.tlg001.allen:14.140#γηθεῖ ἐνὶ στήθεσσι φόνον καὶ φύζαν Ἀχαιῶν
urn:cts:greekLit:tlg0012.tlg001.allen:14.141#δερκομένῳ , ἐπεὶ οὔ οἱ ἔνι φρένες οὐδʼ ἠβαιαί .
urn:cts:greekLit:tlg0012.tlg001.allen:14.142#ἀλλʼ ὃ μὲν ὣς ἀπόλοιτο , θεὸς δέ ἑ σιφλώσειε ·
urn:cts:greekLit:tlg0012.tlg001.allen:14.143#σοὶ δʼ οὔ πω μάλα πάγχυ θεοὶ μάκαρες κοτέουσιν ,
urn:cts:greekLit:tlg0012.tlg001.allen:14.144#ἀλλʼ ἔτι που Τρώων ἡγήτορες ἠδὲ μέδοντες
urn:cts:greekLit:tlg0012.tlg001.allen:14.145#εὐρὺ κονίσουσιν πεδίον , σὺ δʼ ἐπόψεαι αὐτὸς
urn:cts:greekLit:tlg0012.tlg001.allen:14.146#φεύγοντας προτὶ ἄστυ νεῶν ἄπο καὶ κλισιάων .
urn:cts:greekLit:tlg0012.tlg001.allen:14.147#ὣς εἰπὼν μέγʼ ἄϋσεν ἐπεσσύμενος πεδίοιο .
urn:cts:greekLit:tlg0012.tlg001.allen:14.148#ὅσσόν τʼ ἐννεάχιλοι ἐπίαχον ἢ δεκάχιλοι
urn:cts:greekLit:tlg0012.tlg001.allen:14.149#ἀνέρες ἐν πολέμῳ ἔριδα ξυνάγοντες Ἄρηος ,
urn:cts:greekLit:tlg0012.tlg001.allen:14.150#τόσσην ἐκ στήθεσφιν ὄπα κρείων ἐνοσίχθων
urn:cts:greekLit:tlg0012.tlg001.allen:14.151#ἧκεν · Ἀχαιοῖσιν δὲ μέγα σθένος ἔμβαλʼ ἑκάστῳ
urn:cts:greekLit:tlg0012.tlg001.allen:14.152#καρδίῃ , ἄληκτον πολεμίζειν ἠδὲ μάχεσθαι .
urn:cts:greekLit:tlg0012.tlg001.allen:14.153#Ἥρη δʼ εἰσεῖδε χρυσόθρονος ὀφθαλμοῖσι
urn:cts:greekLit:tlg0012.tlg001.allen:14.154#στᾶσʼ ἐξ Οὐλύμποιο ἀπὸ ῥίου · αὐτίκα δʼ ἔγνω
urn:cts:greekLit:tlg0012.tlg001.allen:14.155#τὸν μὲν ποιπνύοντα μάχην ἀνὰ κυδιάνειραν
urn:cts:greekLit:tlg0012.tlg001.allen:14.156#αὐτοκασίγνητον καὶ δαέρα , χαῖρε δὲ θυμῷ ·
urn:cts:greekLit:tlg0012.tlg001.allen:14.157#Ζῆνα δʼ ἐπʼ ἀκροτάτης κορυφῆς πολυπίδακος Ἴδης
urn:cts:greekLit:tlg0012.tlg001.allen:14.158#ἥμενον εἰσεῖδε , στυγερὸς δέ οἱ ἔπλετο θυμῷ .
urn:cts:greekLit:tlg0012.tlg001.allen:14.159#μερμήριξε δʼ ἔπειτα βοῶπις πότνια Ἥρη
urn:cts:greekLit:tlg0012.tlg001.allen:14.160#ὅππως ἐξαπάφοιτο Διὸς νόον αἰγιόχοιο ·
urn:cts:greekLit:tlg0012.tlg001.allen:14.161#ἥδε δέ οἱ κατὰ θυμὸν ἀρίστη φαίνετο βουλὴ
urn:cts:greekLit:tlg0012.tlg001.allen:14.162#ἐλθεῖν εἰς Ἴδην εὖ ἐντύνασαν ἓ αὐτήν ,
urn:cts:greekLit:tlg0012.tlg001.allen:14.163#εἴ πως ἱμείραιτο παραδραθέειν φιλότητι
urn:cts:greekLit:tlg0012.tlg001.allen:14.164#ᾗ χροιῇ , τῷ δʼ ὕπνον ἀπήμονά τε λιαρόν τε
urn:cts:greekLit:tlg0012.tlg001.allen:14.165#χεύῃ ἐπὶ βλεφάροισιν ἰδὲ φρεσὶ πευκαλίμῃσι .
urn:cts:greekLit:tlg0012.tlg001.allen:14.166#βῆ δʼ ἴμεν ἐς θάλαμον , τόν οἱ φίλος υἱὸς ἔτευξεν
urn:cts:greekLit:tlg0012.tlg001.allen:14.167#Ἥφαιστος , πυκινὰς δὲ θύρας σταθμοῖσιν ἐπῆρσε
urn:cts:greekLit:tlg0012.tlg001.allen:14.168#κληῗδι κρυπτῇ , τὴν δʼ οὐ θεὸς ἄλλος ἀνῷγεν ·
urn:cts:greekLit:tlg0012.tlg001.allen:14.169#ἔνθʼ ἥ γʼ εἰσελθοῦσα θύρας ἐπέθηκε φαεινάς .
urn:cts:greekLit:tlg0012.tlg001.allen:14.170#ἀμβροσίῃ μὲν πρῶτον ἀπὸ χροὸς ἱμερόεντος
urn:cts:greekLit:tlg0012.tlg001.allen:14.171#λύματα πάντα κάθηρεν , ἀλείψατο δὲ λίπʼ ἐλαίῳ
urn:cts:greekLit:tlg0012.tlg001.allen:14.172#ἀμβροσίῳ ἑδανῷ , τό ῥά οἱ τεθυωμένον ἦεν ·
urn:cts:greekLit:tlg0012.tlg001.allen:14.173#τοῦ καὶ κινυμένοιο Διὸς κατὰ χαλκοβατὲς δῶ
urn:cts:greekLit:tlg0012.tlg001.allen:14.174#ἔμπης ἐς γαῖάν τε καὶ οὐρανὸν ἵκετʼ ἀϋτμή .
urn:cts:greekLit:tlg0012.tlg001.allen:14.175#τῷ ῥʼ ἥ γε χρόα καλὸν ἀλειψαμένη ἰδὲ χαίτας
urn:cts:greekLit:tlg0012.tlg001.allen:14.176#πεξαμένη χερσὶ πλοκάμους ἔπλεξε φαεινοὺς
urn:cts:greekLit:tlg0012.tlg001.allen:14.177#καλοὺς ἀμβροσίους ἐκ κράατος ἀθανάτοιο .
urn:cts:greekLit:tlg0012.tlg001.allen:14.178#ἀμφὶ δʼ ἄρʼ ἀμβρόσιον ἑανὸν ἕσαθʼ , ὅν οἱ Ἀθήνη
urn:cts:greekLit:tlg0012.tlg001.allen:14.179#ἔξυσʼ ἀσκήσασα , τίθει δʼ ἐνὶ δαίδαλα πολλά ·
urn:cts:greekLit:tlg0012.tlg001.allen:14.180#χρυσείῃς δʼ ἐνετῇσι κατὰ στῆθος περονᾶτο .
urn:cts:greekLit:tlg0012.tlg001.allen:14.181#ζώσατο δὲ ζώνῃ ἑκατὸν θυσάνοις ἀραρυίῃ ,
urn:cts:greekLit:tlg0012.tlg001.allen:14.182#ἐν δʼ ἄρα ἕρματα ἧκεν ἐϋτρήτοισι λοβοῖσι
urn:cts:greekLit:tlg0012.tlg001.allen:14.183#τρίγληνα μορόεντα · χάρις δʼ ἀπελάμπετο πολλή .
urn:cts:greekLit:tlg0012.tlg001.allen:14.184#κρηδέμνῳ δʼ ἐφύπερθε καλύψατο δῖα θεάων
urn:cts:greekLit:tlg0012.tlg001.allen:14.185#καλῷ νηγατέῳ · λευκὸν δʼ ἦν ἠέλιος ὥς ·
urn:cts:greekLit:tlg0012.tlg001.allen:14.186#ποσσὶ δʼ ὑπὸ λιπαροῖσιν ἐδήσατο καλὰ πέδιλα .
urn:cts:greekLit:tlg0012.tlg001.allen:14.187#αὐτὰρ ἐπεὶ δὴ πάντα περὶ χροῒ θήκατο κόσμον
urn:cts:greekLit:tlg0012.tlg001.allen:14.188#βῆ ῥʼ ἴμεν ἐκ θαλάμοιο , καλεσσαμένη δʼ Ἀφροδίτην
urn:cts:greekLit:tlg0012.tlg001.allen:14.189#τῶν ἄλλων ἀπάνευθε θεῶν πρὸς μῦθον ἔειπε ·
urn:cts:greekLit:tlg0012.tlg001.allen:14.190#ἦ ῥά νύ μοί τι πίθοιο φίλον τέκος ὅττί κεν εἴπω ,
urn:cts:greekLit:tlg0012.tlg001.allen:14.191#ἦέ κεν ἀρνήσαιο κοτεσσαμένη τό γε θυμῷ ,
urn:cts:greekLit:tlg0012.tlg001.allen:14.192#οὕνεκʼ ἐγὼ Δαναοῖσι , σὺ δὲ Τρώεσσιν ἀρήγεις ;
urn:cts:greekLit:tlg0012.tlg001.allen:14.193#τὴν δʼ ἠμείβετʼ ἔπειτα Διὸς θυγάτηρ Ἀφροδίτη ·
urn:cts:greekLit:tlg0012.tlg001.allen:14.194#Ἥρη πρέσβα θεὰ θύγατερ μεγάλοιο Κρόνοιο
urn:cts:greekLit:tlg0012.tlg001.allen:14.195#αὔδα ὅ τι φρονέεις · τελέσαι δέ με θυμὸς ἄνωγεν ,
urn:cts:greekLit:tlg0012.tlg001.allen:14.196#εἰ δύναμαι τελέσαι γε καὶ εἰ τετελεσμένον ἐστίν .
urn:cts:greekLit:tlg0012.tlg001.allen:14.197#τὴν δὲ δολοφρονέουσα προσηύδα πότνια Ἥρη ·
urn:cts:greekLit:tlg0012.tlg001.allen:14.198#δὸς νῦν μοι φιλότητα καὶ ἵμερον , ᾧ τε σὺ πάντας
urn:cts:greekLit:tlg0012.tlg001.allen:14.199#δαμνᾷ ἀθανάτους ἠδὲ θνητοὺς ἀνθρώπους .
urn:cts:greekLit:tlg0012.tlg001.allen:14.200#εἶμι γὰρ ὀψομένη πολυφόρβου πείρατα γαίης ,
urn:cts:greekLit:tlg0012.tlg001.allen:14.201#Ὠκεανόν τε θεῶν γένεσιν καὶ μητέρα Τηθύν ,
urn:cts:greekLit:tlg0012.tlg001.allen:14.202#οἵ μʼ ἐν σφοῖσι δόμοισιν ἐῢ τρέφον ἠδʼ ἀτίταλλον
urn:cts:greekLit:tlg0012.tlg001.allen:14.203#δεξάμενοι Ῥείας , ὅτε τε Κρόνον εὐρύοπα Ζεὺς
urn:cts:greekLit:tlg0012.tlg001.allen:14.204#γαίης νέρθε καθεῖσε καὶ ἀτρυγέτοιο θαλάσσης ·
urn:cts:greekLit:tlg0012.tlg001.allen:14.205#τοὺς εἶμʼ ὀψομένη , καί σφʼ ἄκριτα νείκεα λύσω ·
urn:cts:greekLit:tlg0012.tlg001.allen:14.206#ἤδη γὰρ δηρὸν χρόνον ἀλλήλων ἀπέχονται
urn:cts:greekLit:tlg0012.tlg001.allen:14.207#εὐνῆς καὶ φιλότητος , ἐπεὶ χόλος ἔμπεσε θυμῷ .
urn:cts:greekLit:tlg0012.tlg001.allen:14.208#εἰ κείνω ἐπέεσσι παραιπεπιθοῦσα φίλον κῆρ
urn:cts:greekLit:tlg0012.tlg001.allen:14.209#εἰς εὐνὴν ἀνέσαιμι ὁμωθῆναι φιλότητι ,
urn:cts:greekLit:tlg0012.tlg001.allen:14.210#αἰεί κέ σφι φίλη τε καὶ αἰδοίη καλεοίμην .
urn:cts:greekLit:tlg0012.tlg001.allen:14.211#τὴν δʼ αὖτε προσέειπε φιλομειδὴς Ἀφροδίτη ·
urn:cts:greekLit:tlg0012.tlg001.allen:14.212#οὐκ ἔστʼ οὐδὲ ἔοικε τεὸν ἔπος ἀρνήσασθαι ·
urn:cts:greekLit:tlg0012.tlg001.allen:14.213#Ζηνὸς γὰρ τοῦ ἀρίστου ἐν ἀγκοίνῃσιν ἰαύεις .
urn:cts:greekLit:tlg0012.tlg001.allen:14.214#ἦ , καὶ ἀπὸ στήθεσφιν ἐλύσατο κεστὸν ἱμάντα
urn:cts:greekLit:tlg0012.tlg001.allen:14.215#ποικίλον , ἔνθα δέ οἱ θελκτήρια πάντα τέτυκτο ·
urn:cts:greekLit:tlg0012.tlg001.allen:14.216#ἔνθʼ ἔνι μὲν φιλότης , ἐν δʼ ἵμερος , ἐν δʼ ὀαριστὺς
urn:cts:greekLit:tlg0012.tlg001.allen:14.217#πάρφασις , ἥ τʼ ἔκλεψε νόον πύκα περ φρονεόντων .
urn:cts:greekLit:tlg0012.tlg001.allen:14.218#τόν ῥά οἱ ἔμβαλε χερσὶν ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:14.219#τῆ νῦν τοῦτον ἱμάντα τεῷ ἐγκάτθεο κόλπῳ
urn:cts:greekLit:tlg0012.tlg001.allen:14.220#ποικίλον , ᾧ ἔνι πάντα τετεύχαται · οὐδέ σέ φημι
urn:cts:greekLit:tlg0012.tlg001.allen:14.221#ἄπρηκτόν γε νέεσθαι , ὅ τι φρεσὶ σῇσι μενοινᾷς .
urn:cts:greekLit:tlg0012.tlg001.allen:14.222#ὣς φάτο , μείδησεν δὲ βοῶπις πότνια Ἥρη ,
urn:cts:greekLit:tlg0012.tlg001.allen:14.223#μειδήσασα δʼ ἔπειτα ἑῷ ἐγκάτθετο κόλπῳ .
urn:cts:greekLit:tlg0012.tlg001.allen:14.224#ἣ μὲν ἔβη πρὸς δῶμα Διὸς θυγάτηρ Ἀφροδίτη ,
urn:cts:greekLit:tlg0012.tlg001.allen:14.225#Ἥρη δʼ ἀΐξασα λίπεν ῥίον Οὐλύμποιο ,
urn:cts:greekLit:tlg0012.tlg001.allen:14.226#Πιερίην δʼ ἐπιβᾶσα καὶ Ἠμαθίην ἐρατεινὴν
urn:cts:greekLit:tlg0012.tlg001.allen:14.227#σεύατʼ ἐφʼ ἱπποπόλων Θρῃκῶν ὄρεα νιφόεντα
urn:cts:greekLit:tlg0012.tlg001.allen:14.228#ἀκροτάτας κορυφάς · οὐδὲ χθόνα μάρπτε ποδοῖιν ·
urn:cts:greekLit:tlg0012.tlg001.allen:14.229#ἐξ Ἀθόω δʼ ἐπὶ πόντον ἐβήσετο κυμαίνοντα ,
urn:cts:greekLit:tlg0012.tlg001.allen:14.230#Λῆμνον δʼ εἰσαφίκανε πόλιν θείοιο Θόαντος .
urn:cts:greekLit:tlg0012.tlg001.allen:14.231#ἔνθʼ Ὕπνῳ ξύμβλητο κασιγνήτῳ Θανάτοιο ,
urn:cts:greekLit:tlg0012.tlg001.allen:14.232#ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζεν ·
urn:cts:greekLit:tlg0012.tlg001.allen:14.233#Ὕπνε ἄναξ πάντων τε θεῶν πάντων τʼ ἀνθρώπων ,
urn:cts:greekLit:tlg0012.tlg001.allen:14.234#ἠμὲν δή ποτʼ ἐμὸν ἔπος ἔκλυες , ἠδʼ ἔτι καὶ νῦν
urn:cts:greekLit:tlg0012.tlg001.allen:14.235#πείθευ · ἐγὼ δέ κέ τοι ἰδέω χάριν ἤματα πάντα .
urn:cts:greekLit:tlg0012.tlg001.allen:14.236#κοίμησόν μοι Ζηνὸς ὑπʼ ὀφρύσιν ὄσσε φαεινὼ
urn:cts:greekLit:tlg0012.tlg001.allen:14.237#αὐτίκʼ ἐπεί κεν ἐγὼ παραλέξομαι ἐν φιλότητι .
urn:cts:greekLit:tlg0012.tlg001.allen:14.238#δῶρα δέ τοι δώσω καλὸν θρόνον ἄφθιτον αἰεὶ
urn:cts:greekLit:tlg0012.tlg001.allen:14.239#χρύσεον · Ἥφαιστος δέ κʼ ἐμὸς πάϊς ἀμφιγυήεις
urn:cts:greekLit:tlg0012.tlg001.allen:14.240#τεύξειʼ ἀσκήσας , ὑπὸ δὲ θρῆνυν ποσὶν ἥσει ,
urn:cts:greekLit:tlg0012.tlg001.allen:14.241#τῷ κεν ἐπισχοίης λιπαροὺς πόδας εἰλαπινάζων .
urn:cts:greekLit:tlg0012.tlg001.allen:14.242#τὴν δʼ ἀπαμειβόμενος προσεφώνεε νήδυμος Ὕπνος ·
urn:cts:greekLit:tlg0012.tlg001.allen:14.243#Ἥρη πρέσβα θεὰ θύγατερ μεγάλοιο Κρόνοιο
urn:cts:greekLit:tlg0012.tlg001.allen:14.244#ἄλλον μέν κεν ἔγωγε θεῶν αἰειγενετάων
urn:cts:greekLit:tlg0012.tlg001.allen:14.245#ῥεῖα κατευνήσαιμι , καὶ ἂν ποταμοῖο ῥέεθρα
urn:cts:greekLit:tlg0012.tlg001.allen:14.246#Ὠκεανοῦ , ὅς περ γένεσις πάντεσσι τέτυκται ·
urn:cts:greekLit:tlg0012.tlg001.allen:14.247#Ζηνὸς δʼ οὐκ ἂν ἔγωγε Κρονίονος ἆσσον ἱκοίμην
urn:cts:greekLit:tlg0012.tlg001.allen:14.248#οὐδὲ κατευνήσαιμʼ , ὅτε μὴ αὐτός γε κελεύοι .
urn:cts:greekLit:tlg0012.tlg001.allen:14.249#ἤδη γάρ με καὶ ἄλλο τεὴ ἐπίνυσσεν ἐφετμὴ
urn:cts:greekLit:tlg0012.tlg001.allen:14.250#ἤματι τῷ ὅτε κεῖνος ὑπέρθυμος Διὸς υἱὸς
urn:cts:greekLit:tlg0012.tlg001.allen:14.251#ἔπλεεν Ἰλιόθεν Τρώων πόλιν ἐξαλαπάξας .
urn:cts:greekLit:tlg0012.tlg001.allen:14.252#ἤτοι ἐγὼ μὲν ἔλεξα Διὸς νόον αἰγιόχοιο
urn:cts:greekLit:tlg0012.tlg001.allen:14.253#νήδυμος ἀμφιχυθείς · σὺ δέ οἱ κακὰ μήσαο θυμῷ
urn:cts:greekLit:tlg0012.tlg001.allen:14.254#ὄρσασʼ ἀργαλέων ἀνέμων ἐπὶ πόντον ἀήτας ,
urn:cts:greekLit:tlg0012.tlg001.allen:14.255#καί μιν ἔπειτα Κόων δʼ εὖ ναιομένην ἀπένεικας
urn:cts:greekLit:tlg0012.tlg001.allen:14.256#νόσφι φίλων πάντων . ὃ δʼ ἐπεγρόμενος χαλέπαινε
urn:cts:greekLit:tlg0012.tlg001.allen:14.257#ῥιπτάζων κατὰ δῶμα θεούς , ἐμὲ δʼ ἔξοχα πάντων
urn:cts:greekLit:tlg0012.tlg001.allen:14.258#ζήτει · καί κέ μʼ ἄϊστον ἀπʼ αἰθέρος ἔμβαλε πόντῳ ,
urn:cts:greekLit:tlg0012.tlg001.allen:14.259#εἰ μὴ Νὺξ δμήτειρα θεῶν ἐσάωσε καὶ ἀνδρῶν ·
urn:cts:greekLit:tlg0012.tlg001.allen:14.260#τὴν ἱκόμην φεύγων , ὃ δʼ ἐπαύσατο χωόμενός περ .
urn:cts:greekLit:tlg0012.tlg001.allen:14.261#ἅζετο γὰρ μὴ Νυκτὶ θοῇ ἀποθύμια ἕρδοι .
urn:cts:greekLit:tlg0012.tlg001.allen:14.262#νῦν αὖ τοῦτό μʼ ἄνωγας ἀμήχανον ἄλλο τελέσσαι .
urn:cts:greekLit:tlg0012.tlg001.allen:14.263#τὸν δʼ αὖτε προσέειπε βοῶπις πότνια Ἥρη ·
urn:cts:greekLit:tlg0012.tlg001.allen:14.264#Ὕπνε τί ἢ δὲ σὺ ταῦτα μετὰ φρεσὶ σῇσι μενοινᾷς ;
urn:cts:greekLit:tlg0012.tlg001.allen:14.265#ἦ φῂς ὣς Τρώεσσιν ἀρηξέμεν εὐρύοπα Ζῆν
urn:cts:greekLit:tlg0012.tlg001.allen:14.266#ὡς Ἡρακλῆος περιχώσατο παῖδος ἑοῖο ;
urn:cts:greekLit:tlg0012.tlg001.allen:14.267#ἀλλʼ ἴθʼ , ἐγὼ δέ κέ τοι Χαρίτων μίαν ὁπλοτεράων
urn:cts:greekLit:tlg0012.tlg001.allen:14.268#δώσω ὀπυιέμεναι καὶ σὴν κεκλῆσθαι ἄκοιτιν .
urn:cts:greekLit:tlg0012.tlg001.allen:14.270#ὣς φάτο , χήρατο δʼ Ὕπνος , ἀμειβόμενος δὲ προσηύδα ·
urn:cts:greekLit:tlg0012.tlg001.allen:14.271#ἄγρει νῦν μοι ὄμοσσον ἀάατον Στυγὸς ὕδωρ ,
urn:cts:greekLit:tlg0012.tlg001.allen:14.272#χειρὶ δὲ τῇ ἑτέρῃ μὲν ἕλε χθόνα πουλυβότειραν ,
urn:cts:greekLit:tlg0012.tlg001.allen:14.273#τῇ δʼ ἑτέρῃ ἅλα μαρμαρέην , ἵνα νῶϊν ἅπαντες
urn:cts:greekLit:tlg0012.tlg001.allen:14.274#μάρτυροι ὦσʼ οἳ ἔνερθε θεοὶ Κρόνον ἀμφὶς ἐόντες ,
urn:cts:greekLit:tlg0012.tlg001.allen:14.275#ἦ μὲν ἐμοὶ δώσειν Χαρίτων μίαν ὁπλοτεράων
urn:cts:greekLit:tlg0012.tlg001.allen:14.276#Πασιθέην , ἧς τʼ αὐτὸς ἐέλδομαι ἤματα πάντα .
urn:cts:greekLit:tlg0012.tlg001.allen:14.277#ὣς ἔφατʼ , οὐδʼ ἀπίθησε θεὰ λευκώλενος Ἥρη ,
urn:cts:greekLit:tlg0012.tlg001.allen:14.278#ὄμνυε δʼ ὡς ἐκέλευε , θεοὺς δʼ ὀνόμηνεν ἅπαντας
urn:cts:greekLit:tlg0012.tlg001.allen:14.279#τοὺς ὑποταρταρίους οἳ Τιτῆνες καλέονται .
urn:cts:greekLit:tlg0012.tlg001.allen:14.280#αὐτὰρ ἐπεί ῥʼ ὄμοσέν τε τελεύτησέν τε τὸν ὅρκον ,
urn:cts:greekLit:tlg0012.tlg001.allen:14.281#τὼ βήτην Λήμνου τε καὶ Ἴμβρου ἄστυ λιπόντε
urn:cts:greekLit:tlg0012.tlg001.allen:14.282#ἠέρα ἑσσαμένω ῥίμφα πρήσσοντε κέλευθον .
urn:cts:greekLit:tlg0012.tlg001.allen:14.283#Ἴδην δʼ ἱκέσθην πολυπίδακα μητέρα θηρῶν
urn:cts:greekLit:tlg0012.tlg001.allen:14.284#Λεκτόν , ὅθι πρῶτον λιπέτην ἅλα · τὼ δʼ ἐπὶ χέρσου
urn:cts:greekLit:tlg0012.tlg001.allen:14.285#βήτην , ἀκροτάτη δὲ ποδῶν ὕπο σείετο ὕλη .
urn:cts:greekLit:tlg0012.tlg001.allen:14.286#ἔνθʼ Ὕπνος μὲν ἔμεινε πάρος Διὸς ὄσσε ἰδέσθαι
urn:cts:greekLit:tlg0012.tlg001.allen:14.287#εἰς ἐλάτην ἀναβὰς περιμήκετον , ἣ τότʼ ἐν Ἴδῃ
urn:cts:greekLit:tlg0012.tlg001.allen:14.288#μακροτάτη πεφυυῖα διʼ ἠέρος αἰθέρʼ ἵκανεν ·
urn:cts:greekLit:tlg0012.tlg001.allen:14.289#ἔνθʼ ἧστʼ ὄζοισιν πεπυκασμένος εἰλατίνοισιν
urn:cts:greekLit:tlg0012.tlg001.allen:14.290#ὄρνιθι λιγυρῇ ἐναλίγκιος , ἥν τʼ ἐν ὄρεσσι
urn:cts:greekLit:tlg0012.tlg001.allen:14.291#χαλκίδα κικλήσκουσι θεοί , ἄνδρες δὲ κύμινδιν .
urn:cts:greekLit:tlg0012.tlg001.allen:14.292#Ἥρη δὲ κραιπνῶς προσεβήσετο Γάργαρον ἄκρον
urn:cts:greekLit:tlg0012.tlg001.allen:14.293#Ἴδης ὑψηλῆς · ἴδε δὲ νεφεληγερέτα Ζεύς .
urn:cts:greekLit:tlg0012.tlg001.allen:14.294#ὡς δʼ ἴδεν , ὥς μιν ἔρως πυκινὰς φρένας ἀμφεκάλυψεν ,
urn:cts:greekLit:tlg0012.tlg001.allen:14.295#οἷον ὅτε πρῶτόν περ ἐμισγέσθην φιλότητι
urn:cts:greekLit:tlg0012.tlg001.allen:14.296#εἰς εὐνὴν φοιτῶντε , φίλους λήθοντε τοκῆας .
urn:cts:greekLit:tlg0012.tlg001.allen:14.297#στῆ δʼ αὐτῆς προπάροιθεν ἔπος τʼ ἔφατʼ ἔκ τʼ ὀνόμαζεν ·
urn:cts:greekLit:tlg0012.tlg001.allen:14.298#Ἥρη πῇ μεμαυῖα κατʼ Οὐλύμπου τόδʼ ἱκάνεις ;
urn:cts:greekLit:tlg0012.tlg001.allen:14.299#ἵπποι δʼ οὐ παρέασι καὶ ἅρματα τῶν κʼ ἐπιβαίης .
urn:cts:greekLit:tlg0012.tlg001.allen:14.300#τὸν δὲ δολοφρονέουσα προσηύδα πότνια Ἥρη ·
urn:cts:greekLit:tlg0012.tlg001.allen:14.301#ἔρχομαι ὀψομένη πολυφόρβου πείρατα γαίης ,
urn:cts:greekLit:tlg0012.tlg001.allen:14.302#Ὠκεανόν τε θεῶν γένεσιν καὶ μητέρα Τηθύν ,
urn:cts:greekLit:tlg0012.tlg001.allen:14.303#οἵ με σφοῖσι δόμοισιν ἐῢ τρέφον ἠδʼ ἀτίταλλον ·
urn:cts:greekLit:tlg0012.tlg001.allen:14.304#τοὺς εἶμʼ ὀψομένη , καί σφʼ ἄκριτα νείκεα λύσω ·
urn:cts:greekLit:tlg0012.tlg001.allen:14.305#ἤδη γὰρ δηρὸν χρόνον ἀλλήλων ἀπέχονται
urn:cts:greekLit:tlg0012.tlg001.allen:14.306#εὐνῆς καὶ φιλότητος , ἐπεὶ χόλος ἔμπεσε θυμῷ .
urn:cts:greekLit:tlg0012.tlg001.allen:14.307#ἵπποι δʼ ἐν πρυμνωρείῃ πολυπίδακος Ἴδης
urn:cts:greekLit:tlg0012.tlg001.allen:14.308#ἑστᾶσʼ , οἵ μʼ οἴσουσιν ἐπὶ τραφερήν τε καὶ ὑγρήν .
urn:cts:greekLit:tlg0012.tlg001.allen:14.309#νῦν δὲ σεῦ εἵνεκα δεῦρο κατʼ Οὐλύμπου τόδʼ ἱκάνω ,
urn:cts:greekLit:tlg0012.tlg001.allen:14.310#μή πώς μοι μετέπειτα χολώσεαι , αἴ κε σιωπῇ
urn:cts:greekLit:tlg0012.tlg001.allen:14.311#οἴχωμαι πρὸς δῶμα βαθυρρόου Ὠκεανοῖο .
urn:cts:greekLit:tlg0012.tlg001.allen:14.312#τὴν δʼ ἀπαμειβόμενος προσέφη νεφεληγερέτα Ζεύς ·
urn:cts:greekLit:tlg0012.tlg001.allen:14.313#Ἥρη κεῖσε μὲν ἔστι καὶ ὕστερον ὁρμηθῆναι ,
urn:cts:greekLit:tlg0012.tlg001.allen:14.314#νῶϊ δʼ ἄγʼ ἐν φιλότητι τραπείομεν εὐνηθέντε .
urn:cts:greekLit:tlg0012.tlg001.allen:14.315#οὐ γάρ πώ ποτέ μʼ ὧδε θεᾶς ἔρος οὐδὲ γυναικὸς
urn:cts:greekLit:tlg0012.tlg001.allen:14.316#θυμὸν ἐνὶ στήθεσσι περιπροχυθεὶς ἐδάμασσεν ,
urn:cts:greekLit:tlg0012.tlg001.allen:14.317#οὐδʼ ὁπότʼ ἠρασάμην Ἰξιονίης ἀλόχοιο ,
urn:cts:greekLit:tlg0012.tlg001.allen:14.318#ἣ τέκε Πειρίθοον θεόφιν μήστωρʼ ἀτάλαντον ·
urn:cts:greekLit:tlg0012.tlg001.allen:14.319#οὐδʼ ὅτε περ Δανάης καλλισφύρου Ἀκρισιώνης ,
urn:cts:greekLit:tlg0012.tlg001.allen:14.320#ἣ τέκε Περσῆα πάντων ἀριδείκετον ἀνδρῶν ·
urn:cts:greekLit:tlg0012.tlg001.allen:14.321#οὐδʼ ὅτε Φοίνικος κούρης τηλεκλειτοῖο ,
urn:cts:greekLit:tlg0012.tlg001.allen:14.322#ἣ τέκε μοι Μίνων τε καὶ ἀντίθεον Ῥαδάμανθυν ·
urn:cts:greekLit:tlg0012.tlg001.allen:14.323#οὐδʼ ὅτε περ Σεμέλης οὐδʼ Ἀλκμήνης ἐνὶ Θήβῃ ,
urn:cts:greekLit:tlg0012.tlg001.allen:14.324#ἥ ῥʼ Ἡρακλῆα κρατερόφρονα γείνατο παῖδα ·
urn:cts:greekLit:tlg0012.tlg001.allen:14.325#ἣ δὲ Διώνυσον Σεμέλη τέκε χάρμα βροτοῖσιν ·
urn:cts:greekLit:tlg0012.tlg001.allen:14.326#οὐδʼ ὅτε Δήμητρος καλλιπλοκάμοιο ἀνάσσης ,
urn:cts:greekLit:tlg0012.tlg001.allen:14.327#οὐδʼ ὁπότε Λητοῦς ἐρικυδέος , οὐδὲ σεῦ αὐτῆς ,
urn:cts:greekLit:tlg0012.tlg001.allen:14.328#ὡς σέο νῦν ἔραμαι καί με γλυκὺς ἵμερος αἱρεῖ .
urn:cts:greekLit:tlg0012.tlg001.allen:14.329#τὸν δὲ δολοφρονέουσα προσηύδα πότνια Ἥρη ·
urn:cts:greekLit:tlg0012.tlg001.allen:14.330#αἰνότατε Κρονίδη ποῖον τὸν μῦθον ἔειπες .
urn:cts:greekLit:tlg0012.tlg001.allen:14.331#εἰ νῦν ἐν φιλότητι λιλαίεαι εὐνηθῆναι
urn:cts:greekLit:tlg0012.tlg001.allen:14.332#Ἴδης ἐν κορυφῇσι , τὰ δὲ προπέφανται ἅπαντα ·
urn:cts:greekLit:tlg0012.tlg001.allen:14.333#πῶς κʼ ἔοι εἴ τις νῶϊ θεῶν αἰειγενετάων
urn:cts:greekLit:tlg0012.tlg001.allen:14.334#εὕδοντʼ ἀθρήσειε , θεοῖσι δὲ πᾶσι μετελθὼν
urn:cts:greekLit:tlg0012.tlg001.allen:14.335#πεφράδοι ; οὐκ ἂν ἔγωγε τεὸν πρὸς δῶμα νεοίμην
urn:cts:greekLit:tlg0012.tlg001.allen:14.336#ἐξ εὐνῆς ἀνστᾶσα , νεμεσσητὸν δέ κεν εἴη .
urn:cts:greekLit:tlg0012.tlg001.allen:14.337#ἀλλʼ εἰ δή ῥʼ ἐθέλεις καί τοι φίλον ἔπλετο θυμῷ ,
urn:cts:greekLit:tlg0012.tlg001.allen:14.338#ἔστιν τοι θάλαμος , τόν τοι φίλος υἱὸς ἔτευξεν
urn:cts:greekLit:tlg0012.tlg001.allen:14.339#Ἥφαιστος , πυκινὰς δὲ θύρας σταθμοῖσιν ἐπῆρσεν ·
urn:cts:greekLit:tlg0012.tlg001.allen:14.340#ἔνθʼ ἴομεν κείοντες , ἐπεί νύ τοι εὔαδεν εὐνή .
urn:cts:greekLit:tlg0012.tlg001.allen:14.341#τὴν δʼ ἀπαμειβόμενος προσέφη νεφεληγερέτα Ζεύς ·
urn:cts:greekLit:tlg0012.tlg001.allen:14.342#Ἥρη μήτε θεῶν τό γε δείδιθι μήτέ τινʼ ἀνδρῶν
urn:cts:greekLit:tlg0012.tlg001.allen:14.343#ὄψεσθαι · τοῖόν τοι ἐγὼ νέφος ἀμφικαλύψω
urn:cts:greekLit:tlg0012.tlg001.allen:14.344#χρύσεον · οὐδʼ ἂν νῶϊ διαδράκοι Ἠέλιός περ ,
urn:cts:greekLit:tlg0012.tlg001.allen:14.345#οὗ τε καὶ ὀξύτατον πέλεται φάος εἰσοράασθαι .
urn:cts:greekLit:tlg0012.tlg001.allen:14.346#ἦ ῥα καὶ ἀγκὰς ἔμαρπτε Κρόνου παῖς ἣν παράκοιτιν ·
urn:cts:greekLit:tlg0012.tlg001.allen:14.347#τοῖσι δʼ ὑπὸ χθὼν δῖα φύεν νεοθηλέα ποίην ,
urn:cts:greekLit:tlg0012.tlg001.allen:14.348#λωτόν θʼ ἑρσήεντα ἰδὲ κρόκον ἠδʼ ὑάκινθον
urn:cts:greekLit:tlg0012.tlg001.allen:14.349#πυκνὸν καὶ μαλακόν , ὃς ἀπὸ χθονὸς ὑψόσʼ ἔεργε .
urn:cts:greekLit:tlg0012.tlg001.allen:14.350#τῷ ἔνι λεξάσθην , ἐπὶ δὲ νεφέλην ἕσσαντο
urn:cts:greekLit:tlg0012.tlg001.allen:14.351#καλὴν χρυσείην · στιλπναὶ δʼ ἀπέπιπτον ἔερσαι .
urn:cts:greekLit:tlg0012.tlg001.allen:14.352#ὣς ὃ μὲν ἀτρέμας εὗδε πατὴρ ἀνὰ Γαργάρῳ ἄκρῳ ,
urn:cts:greekLit:tlg0012.tlg001.allen:14.353#ὕπνῳ καὶ φιλότητι δαμείς , ἔχε δʼ ἀγκὰς ἄκοιτιν ·
urn:cts:greekLit:tlg0012.tlg001.allen:14.354#βῆ δὲ θέειν ἐπὶ νῆας Ἀχαιῶν νήδυμος Ὕπνος
urn:cts:greekLit:tlg0012.tlg001.allen:14.355#ἀγγελίην ἐρέων γαιηόχῳ ἐννοσιγαίῳ ·
urn:cts:greekLit:tlg0012.tlg001.allen:14.356#ἀγχοῦ δʼ ἱστάμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:14.357#πρόφρων νῦν Δαναοῖσι Ποσείδαον ἐπάμυνε ,
urn:cts:greekLit:tlg0012.tlg001.allen:14.358#καί σφιν κῦδος ὄπαζε μίνυνθά περ , ὄφρʼ ἔτι εὕδει
urn:cts:greekLit:tlg0012.tlg001.allen:14.359#Ζεύς , ἐπεὶ αὐτῷ ἐγὼ μαλακὸν περὶ κῶμʼ ἐκάλυψα ·
urn:cts:greekLit:tlg0012.tlg001.allen:14.360#Ἥρη δʼ ἐν φιλότητι παρήπαφεν εὐνηθῆναι .
urn:cts:greekLit:tlg0012.tlg001.allen:14.361#ὣς εἰπὼν ὃ μὲν ᾤχετʼ ἐπὶ κλυτὰ φῦλʼ ἀνθρώπων ,
urn:cts:greekLit:tlg0012.tlg001.allen:14.362#τὸν δʼ ἔτι μᾶλλον ἀνῆκεν ἀμυνέμεναι Δαναοῖσιν .
urn:cts:greekLit:tlg0012.tlg001.allen:14.363#αὐτίκα δʼ ἐν πρώτοισι μέγα προθορὼν ἐκέλευσεν ·
urn:cts:greekLit:tlg0012.tlg001.allen:14.364#Ἀργεῖοι καὶ δʼ αὖτε μεθίεμεν Ἕκτορι νίκην
urn:cts:greekLit:tlg0012.tlg001.allen:14.365#Πριαμίδῃ , ἵνα νῆας ἕλῃ καὶ κῦδος ἄρηται ;
urn:cts:greekLit:tlg0012.tlg001.allen:14.366#ἀλλʼ ὃ μὲν οὕτω φησὶ καὶ εὔχεται οὕνεκʼ Ἀχιλλεὺς
urn:cts:greekLit:tlg0012.tlg001.allen:14.367#νηυσὶν ἔπι γλαφυρῇσι μένει κεχολωμένος ἦτορ ·
urn:cts:greekLit:tlg0012.tlg001.allen:14.368#κείνου δʼ οὔ τι λίην ποθὴ ἔσσεται , εἴ κεν οἳ ἄλλοι
urn:cts:greekLit:tlg0012.tlg001.allen:14.369#ἡμεῖς ὀτρυνώμεθʼ ἀμυνέμεν ἀλλήλοισιν .
urn:cts:greekLit:tlg0012.tlg001.allen:14.370#ἀλλʼ ἄγεθʼ ὡς ἂν ἐγὼ εἴπω πειθώμεθα πάντες ·
urn:cts:greekLit:tlg0012.tlg001.allen:14.371#ἀσπίδες ὅσσαι ἄρισται ἐνὶ στρατῷ ἠδὲ μέγισται
urn:cts:greekLit:tlg0012.tlg001.allen:14.372#ἑσσάμενοι , κεφαλὰς δὲ παναίθῃσιν κορύθεσσι
urn:cts:greekLit:tlg0012.tlg001.allen:14.373#κρύψαντες , χερσίν τε τὰ μακρότατʼ ἔγχεʼ ἑλόντες
urn:cts:greekLit:tlg0012.tlg001.allen:14.374#ἴομεν · αὐτὰρ ἐγὼν ἡγήσομαι , οὐδʼ ἔτι φημὶ
urn:cts:greekLit:tlg0012.tlg001.allen:14.375#Ἕκτορα Πριαμίδην μενέειν μάλα περ μεμαῶτα .
urn:cts:greekLit:tlg0012.tlg001.allen:14.376#ὃς δέ κʼ ἀνὴρ μενέχαρμος , ἔχει δʼ ὀλίγον σάκος ὤμῳ ,
urn:cts:greekLit:tlg0012.tlg001.allen:14.377#χείρονι φωτὶ δότω , ὃ δʼ ἐν ἀσπίδι μείζονι δύτω .
urn:cts:greekLit:tlg0012.tlg001.allen:14.378#ὣς ἔφαθʼ , οἳ δʼ ἄρα τοῦ μάλα μὲν κλύον ἠδὲ πίθοντο ·
urn:cts:greekLit:tlg0012.tlg001.allen:14.379#τοὺς δʼ αὐτοὶ βασιλῆες ἐκόσμεον οὐτάμενοί περ
urn:cts:greekLit:tlg0012.tlg001.allen:14.380#Τυδεΐδης Ὀδυσεύς τε καὶ Ἀτρεΐδης Ἀγαμέμνων ·
urn:cts:greekLit:tlg0012.tlg001.allen:14.381#οἰχόμενοι δʼ ἐπὶ πάντας ἀρήϊα τεύχεʼ ἄμειβον ·
urn:cts:greekLit:tlg0012.tlg001.allen:14.382#ἐσθλὰ μὲν ἐσθλὸς ἔδυνε , χέρεια δὲ χείρονι δόσκεν .
urn:cts:greekLit:tlg0012.tlg001.allen:14.383#αὐτὰρ ἐπεί ῥʼ ἕσσαντο περὶ χροῒ νώροπα χαλκὸν
urn:cts:greekLit:tlg0012.tlg001.allen:14.384#βάν ῥʼ ἴμεν · ἦρχε δʼ ἄρά σφι Ποσειδάων ἐνοσίχθων
urn:cts:greekLit:tlg0012.tlg001.allen:14.385#δεινὸν ἄορ τανύηκες ἔχων ἐν χειρὶ παχείῃ
urn:cts:greekLit:tlg0012.tlg001.allen:14.386#εἴκελον ἀστεροπῇ · τῷ δʼ οὐ θέμις ἐστὶ μιγῆναι
urn:cts:greekLit:tlg0012.tlg001.allen:14.387#ἐν δαῒ λευγαλέῃ , ἀλλὰ δέος ἰσχάνει ἄνδρας .
urn:cts:greekLit:tlg0012.tlg001.allen:14.388#Τρῶας δʼ αὖθʼ ἑτέρωθεν ἐκόσμει φαίδιμος Ἕκτωρ .
urn:cts:greekLit:tlg0012.tlg001.allen:14.389#δή ῥα τότʼ αἰνοτάτην ἔριδα πτολέμοιο τάνυσσαν
urn:cts:greekLit:tlg0012.tlg001.allen:14.390#κυανοχαῖτα Ποσειδάων καὶ φαίδιμος Ἕκτωρ ,
urn:cts:greekLit:tlg0012.tlg001.allen:14.391#ἤτοι ὃ μὲν Τρώεσσιν , ὃ δʼ Ἀργείοισιν ἀρήγων .
urn:cts:greekLit:tlg0012.tlg001.allen:14.392#ἐκλύσθη δὲ θάλασσα ποτὶ κλισίας τε νέας τε
urn:cts:greekLit:tlg0012.tlg001.allen:14.393#Ἀργείων · οἳ δὲ ξύνισαν μεγάλῳ ἀλαλητῷ .
urn:cts:greekLit:tlg0012.tlg001.allen:14.394#οὔτε θαλάσσης κῦμα τόσον βοάᾳ ποτὶ χέρσον
urn:cts:greekLit:tlg0012.tlg001.allen:14.395#ποντόθεν ὀρνύμενον πνοιῇ Βορέω ἀλεγεινῇ ·
urn:cts:greekLit:tlg0012.tlg001.allen:14.396#οὔτε πυρὸς τόσσός γε ποτὶ βρόμος αἰθομένοιο
urn:cts:greekLit:tlg0012.tlg001.allen:14.397#οὔρεος ἐν βήσσῃς , ὅτε τʼ ὤρετο καιέμεν ὕλην ·
urn:cts:greekLit:tlg0012.tlg001.allen:14.398#οὔτʼ ἄνεμος τόσσόν γε περὶ δρυσὶν ὑψικόμοισι
urn:cts:greekLit:tlg0012.tlg001.allen:14.399#ἠπύει , ὅς τε μάλιστα μέγα βρέμεται χαλεπαίνων ,
urn:cts:greekLit:tlg0012.tlg001.allen:14.400#ὅσση ἄρα Τρώων καὶ Ἀχαιῶν ἔπλετο φωνὴ
urn:cts:greekLit:tlg0012.tlg001.allen:14.401#δεινὸν ἀϋσάντων , ὅτʼ ἐπʼ ἀλλήλοισιν ὄρουσαν .
urn:cts:greekLit:tlg0012.tlg001.allen:14.402#Αἴαντος δὲ πρῶτος ἀκόντισε φαίδιμος Ἕκτωρ
urn:cts:greekLit:tlg0012.tlg001.allen:14.403#ἔγχει , ἐπεὶ τέτραπτο πρὸς ἰθύ οἱ , οὐδʼ ἀφάμαρτε ,
urn:cts:greekLit:tlg0012.tlg001.allen:14.404#τῇ ῥα δύω τελαμῶνε περὶ στήθεσσι τετάσθην ,
urn:cts:greekLit:tlg0012.tlg001.allen:14.405#ἤτοι ὃ μὲν σάκεος , ὃ δὲ φασγάνου ἀργυροήλου ·
urn:cts:greekLit:tlg0012.tlg001.allen:14.406#τώ οἱ ῥυσάσθην τέρενα χρόα . χώσατο δʼ Ἕκτωρ ,
urn:cts:greekLit:tlg0012.tlg001.allen:14.407#ὅττί ῥά οἱ βέλος ὠκὺ ἐτώσιον ἔκφυγε χειρός ,
urn:cts:greekLit:tlg0012.tlg001.allen:14.408#ἂψ δʼ ἑτάρων εἰς ἔθνος ἐχάζετο κῆρʼ ἀλεείνων .
urn:cts:greekLit:tlg0012.tlg001.allen:14.409#τὸν μὲν ἔπειτʼ ἀπιόντα μέγας Τελαμώνιος Αἴας
urn:cts:greekLit:tlg0012.tlg001.allen:14.410#χερμαδίῳ , τά ῥα πολλὰ θοάων ἔχματα νηῶν
urn:cts:greekLit:tlg0012.tlg001.allen:14.411#πὰρ ποσὶ μαρναμένων ἐκυλίνδετο , τῶν ἓν ἀείρας
urn:cts:greekLit:tlg0012.tlg001.allen:14.412#στῆθος βεβλήκει ὑπὲρ ἄντυγος ἀγχόθι δειρῆς ,
urn:cts:greekLit:tlg0012.tlg001.allen:14.413#στρόμβον δʼ ὣς ἔσσευε βαλών , περὶ δʼ ἔδραμε πάντῃ .
urn:cts:greekLit:tlg0012.tlg001.allen:14.414#ὡς δʼ ὅθʼ ὑπὸ πληγῆς πατρὸς Διὸς ἐξερίπῃ δρῦς
urn:cts:greekLit:tlg0012.tlg001.allen:14.415#πρόρριζος , δεινὴ δὲ θεείου γίγνεται ὀδμὴ
urn:cts:greekLit:tlg0012.tlg001.allen:14.416#ἐξ αὐτῆς , τὸν δʼ οὔ περ ἔχει θράσος ὅς κεν ἴδηται
urn:cts:greekLit:tlg0012.tlg001.allen:14.417#ἐγγὺς ἐών , χαλεπὸς δὲ Διὸς μεγάλοιο κεραυνός ,
urn:cts:greekLit:tlg0012.tlg001.allen:14.418#ὣς ἔπεσʼ Ἕκτορος ὦκα χαμαὶ μένος ἐν κονίῃσι ·
urn:cts:greekLit:tlg0012.tlg001.allen:14.419#χειρὸς δʼ ἔκβαλεν ἔγχος , ἐπʼ αὐτῷ δʼ ἀσπὶς ἑάφθη
urn:cts:greekLit:tlg0012.tlg001.allen:14.420#καὶ κόρυς , ἀμφὶ δέ οἱ βράχε τεύχεα ποικίλα χαλκῷ .
urn:cts:greekLit:tlg0012.tlg001.allen:14.421#οἳ δὲ μέγα ἰάχοντες ἐπέδραμον υἷες Ἀχαιῶν
urn:cts:greekLit:tlg0012.tlg001.allen:14.422#ἐλπόμενοι ἐρύεσθαι , ἀκόντιζον δὲ θαμειὰς
urn:cts:greekLit:tlg0012.tlg001.allen:14.423#αἰχμάς · ἀλλʼ οὔ τις ἐδυνήσατο ποιμένα λαῶν
urn:cts:greekLit:tlg0012.tlg001.allen:14.424#οὐτάσαι οὐδὲ βαλεῖν · πρὶν γὰρ περίβησαν ἄριστοι
urn:cts:greekLit:tlg0012.tlg001.allen:14.425#Πουλυδάμας τε καὶ Αἰνείας καὶ δῖος Ἀγήνωρ
urn:cts:greekLit:tlg0012.tlg001.allen:14.426#Σαρπηδών τʼ ἀρχὸς Λυκίων καὶ Γλαῦκος ἀμύμων .
urn:cts:greekLit:tlg0012.tlg001.allen:14.427#τῶν δʼ ἄλλων οὔ τίς εὑ ἀκήδεσεν , ἀλλὰ πάροιθεν
urn:cts:greekLit:tlg0012.tlg001.allen:14.428#ἀσπίδας εὐκύκλους σχέθον αὐτοῦ . τὸν δʼ ἄρʼ ἑταῖροι
urn:cts:greekLit:tlg0012.tlg001.allen:14.429#χερσὶν ἀείραντες φέρον ἐκ πόνου , ὄφρʼ ἵκεθʼ ἵππους
urn:cts:greekLit:tlg0012.tlg001.allen:14.430#ὠκέας , οἵ οἱ ὄπισθε μάχης ἠδὲ πτολέμοιο
urn:cts:greekLit:tlg0012.tlg001.allen:14.431#ἕστασαν ἡνίοχόν τε καὶ ἅρματα ποικίλʼ ἔχοντες ·
urn:cts:greekLit:tlg0012.tlg001.allen:14.432#οἳ τόν γε προτὶ ἄστυ φέρον βαρέα στενάχοντα .
urn:cts:greekLit:tlg0012.tlg001.allen:14.433#ἀλλʼ ὅτε δὴ πόρον ἷξον ἐϋρρεῖος ποταμοῖο
urn:cts:greekLit:tlg0012.tlg001.allen:14.434#Ξάνθου δινήεντος , ὃν ἀθάνατος τέκετο Ζεύς ,
urn:cts:greekLit:tlg0012.tlg001.allen:14.435#ἔνθά μιν ἐξ ἵππων πέλασαν χθονί , κὰδ δέ οἱ ὕδωρ
urn:cts:greekLit:tlg0012.tlg001.allen:14.436#χεῦαν · ὃ δʼ ἀμπνύνθη καὶ ἀνέδρακεν ὀφθαλμοῖσιν ,
urn:cts:greekLit:tlg0012.tlg001.allen:14.437#ἑζόμενος δʼ ἐπὶ γοῦνα κελαινεφὲς αἷμʼ ἀπέμεσσεν ·
urn:cts:greekLit:tlg0012.tlg001.allen:14.438#αὖτις δʼ ἐξοπίσω πλῆτο χθονί , τὼ δέ οἱ ὄσσε
urn:cts:greekLit:tlg0012.tlg001.allen:14.439#νὺξ ἐκάλυψε μέλαινα · βέλος δʼ ἔτι θυμὸν ἐδάμνα .
urn:cts:greekLit:tlg0012.tlg001.allen:14.440#Ἀργεῖοι δʼ ὡς οὖν ἴδον Ἕκτορα νόσφι κιόντα
urn:cts:greekLit:tlg0012.tlg001.allen:14.441#μᾶλλον ἐπὶ Τρώεσσι θόρον , μνήσαντο δὲ χάρμης .
urn:cts:greekLit:tlg0012.tlg001.allen:14.442#ἔνθα πολὺ πρώτιστος Ὀϊλῆος ταχὺς Αἴας
urn:cts:greekLit:tlg0012.tlg001.allen:14.443#Σάτνιον οὔτασε δουρὶ μετάλμενος ὀξυόεντι
urn:cts:greekLit:tlg0012.tlg001.allen:14.444#Ἠνοπίδην , ὃν ἄρα νύμφη τέκε νηῒς ἀμύμων
urn:cts:greekLit:tlg0012.tlg001.allen:14.445#Ἤνοπι βουκολέοντι παρʼ ὄχθας Σατνιόεντος .
urn:cts:greekLit:tlg0012.tlg001.allen:14.446#τὸν μὲν Ὀϊλιάδης δουρὶ κλυτὸς ἐγγύθεν ἐλθὼν
urn:cts:greekLit:tlg0012.tlg001.allen:14.447#οὖτα κατὰ λαπάρην · ὃ δʼ ἀνετράπετʼ , ἀμφὶ δʼ ἄρʼ αὐτῷ
urn:cts:greekLit:tlg0012.tlg001.allen:14.448#Τρῶες καὶ Δαναοὶ σύναγον κρατερὴν ὑσμίνην .
urn:cts:greekLit:tlg0012.tlg001.allen:14.449#τῷ δʼ ἐπὶ Πουλυδάμας ἐγχέσπαλος ἦλθεν ἀμύντωρ
urn:cts:greekLit:tlg0012.tlg001.allen:14.450#Πανθοΐδης , βάλε δὲ Προθοήνορα δεξιὸν ὦμον
urn:cts:greekLit:tlg0012.tlg001.allen:14.451#υἱὸν Ἀρηϊλύκοιο , διʼ ὤμου δʼ ὄβριμον ἔγχος
urn:cts:greekLit:tlg0012.tlg001.allen:14.452#ἔσχεν , ὃ δʼ ἐν κονίῃσι πεσὼν ἕλε γαῖαν ἀγοστῷ .
urn:cts:greekLit:tlg0012.tlg001.allen:14.453#Πουλυδάμας δʼ ἔκπαγλον ἐπεύξατο μακρὸν ἀΰσας ·
urn:cts:greekLit:tlg0012.tlg001.allen:14.454#οὐ μὰν αὖτʼ ὀΐω μεγαθύμου Πανθοΐδαο
urn:cts:greekLit:tlg0012.tlg001.allen:14.455#χειρὸς ἄπο στιβαρῆς ἅλιον πηδῆσαι ἄκοντα ,
urn:cts:greekLit:tlg0012.tlg001.allen:14.456#ἀλλά τις Ἀργείων κόμισε χροΐ , καί μιν ὀΐω
urn:cts:greekLit:tlg0012.tlg001.allen:14.457#αὐτῷ σκηπτόμενον κατίμεν δόμον Ἄϊδος εἴσω .
urn:cts:greekLit:tlg0012.tlg001.allen:14.458#ὣς ἔφατʼ , Ἀργείοισι δʼ ἄχος γένετʼ εὐξαμένοιο ·
urn:cts:greekLit:tlg0012.tlg001.allen:14.459#Αἴαντι δὲ μάλιστα δαΐφρονι θυμὸν ὄρινε
urn:cts:greekLit:tlg0012.tlg001.allen:14.460#τῷ Τελαμωνιάδῃ · τοῦ γὰρ πέσεν ἄγχι μάλιστα .
urn:cts:greekLit:tlg0012.tlg001.allen:14.461#καρπαλίμως δʼ ἀπιόντος ἀκόντισε δουρὶ φαεινῷ .
urn:cts:greekLit:tlg0012.tlg001.allen:14.462#Πουλυδάμας δʼ αὐτὸς μὲν ἀλεύατο κῆρα μέλαιναν
urn:cts:greekLit:tlg0012.tlg001.allen:14.463#λικριφὶς ἀΐξας , κόμισεν δʼ Ἀντήνορος υἱὸς
urn:cts:greekLit:tlg0012.tlg001.allen:14.464#Ἀρχέλοχος · τῷ γάρ ῥα θεοὶ βούλευσαν ὄλεθρον .
urn:cts:greekLit:tlg0012.tlg001.allen:14.465#τόν ῥʼ ἔβαλεν κεφαλῆς τε καὶ αὐχένος ἐν συνεοχμῷ ,
urn:cts:greekLit:tlg0012.tlg001.allen:14.466#νείατον ἀστράγαλον , ἀπὸ δʼ ἄμφω κέρσε τένοντε ·
urn:cts:greekLit:tlg0012.tlg001.allen:14.467#τοῦ δὲ πολὺ προτέρη κεφαλὴ στόμα τε ῥῖνές τε
urn:cts:greekLit:tlg0012.tlg001.allen:14.468#οὔδεϊ πλῆντʼ ἤ περ κνῆμαι καὶ γοῦνα πεσόντος .
urn:cts:greekLit:tlg0012.tlg001.allen:14.469#Αἴας δʼ αὖτʼ ἐγέγωνεν ἀμύμονι Πουλυδάμαντι ·
urn:cts:greekLit:tlg0012.tlg001.allen:14.470#φράζεο Πουλυδάμα καί μοι νημερτὲς ἐνίσπες
urn:cts:greekLit:tlg0012.tlg001.allen:14.471#ἦ ῥʼ οὐχ οὗτος ἀνὴρ Προθοήνορος ἀντὶ πεφάσθαι
urn:cts:greekLit:tlg0012.tlg001.allen:14.472#ἄξιος ; οὐ μέν μοι κακὸς εἴδεται οὐδὲ κακῶν ἔξ ,
urn:cts:greekLit:tlg0012.tlg001.allen:14.473#ἀλλὰ κασίγνητος Ἀντήνορος ἱπποδάμοιο
urn:cts:greekLit:tlg0012.tlg001.allen:14.474#ἢ πάϊς · αὐτῷ γὰρ γενεὴν ἄγχιστα ἐῴκει .
urn:cts:greekLit:tlg0012.tlg001.allen:14.475#ἦ ῥʼ εὖ γιγνώσκων , Τρῶας δʼ ἄχος ἔλλαβε θυμόν .
urn:cts:greekLit:tlg0012.tlg001.allen:14.476#ἔνθʼ Ἀκάμας Πρόμαχον Βοιώτιον οὔτασε δουρὶ
urn:cts:greekLit:tlg0012.tlg001.allen:14.477#ἀμφὶ κασιγνήτῳ βεβαώς · ὃ δʼ ὕφελκε ποδοῖιν .
urn:cts:greekLit:tlg0012.tlg001.allen:14.478#τῷ δʼ Ἀκάμας ἔκπαγλον ἐπεύξατο μακρὸν ἀΰσας ·
urn:cts:greekLit:tlg0012.tlg001.allen:14.479#Ἀργεῖοι ἰόμωροι ἀπειλάων ἀκόρητοι
urn:cts:greekLit:tlg0012.tlg001.allen:14.480#οὔ θην οἴοισίν γε πόνος τʼ ἔσεται καὶ ὀϊζὺς
urn:cts:greekLit:tlg0012.tlg001.allen:14.481#ἡμῖν , ἀλλά ποθʼ ὧδε κατακτενέεσθε καὶ ὔμμες .
urn:cts:greekLit:tlg0012.tlg001.allen:14.482#φράζεσθʼ ὡς ὑμῖν Πρόμαχος δεδμημένος εὕδει
urn:cts:greekLit:tlg0012.tlg001.allen:14.483#ἔγχει ἐμῷ , ἵνα μή τι κασιγνήτοιό γε ποινὴ
urn:cts:greekLit:tlg0012.tlg001.allen:14.484#δηρὸν ἄτιτος ἔῃ · τὼ καί κέ τις εὔχεται ἀνὴρ
urn:cts:greekLit:tlg0012.tlg001.allen:14.485#γνωτὸν ἐνὶ μεγάροισιν ἀρῆς ἀλκτῆρα λιπέσθαι .
urn:cts:greekLit:tlg0012.tlg001.allen:14.486#ὣς ἔφατʼ , Ἀργείοισι δʼ ἄχος γένετʼ εὐξαμένοιο ·
urn:cts:greekLit:tlg0012.tlg001.allen:14.487#Πηνέλεῳ δὲ μάλιστα δαΐφρονι θυμὸν ὄρινεν ·
urn:cts:greekLit:tlg0012.tlg001.allen:14.488#ὁρμήθη δʼ Ἀκάμαντος · ὃ δʼ οὐχ ὑπέμεινεν ἐρωὴν
urn:cts:greekLit:tlg0012.tlg001.allen:14.489#Πηνελέωο ἄνακτος · ὃ δʼ οὔτασεν Ἰλιονῆα
urn:cts:greekLit:tlg0012.tlg001.allen:14.490#υἱὸν Φόρβαντος πολυμήλου , τόν ῥα μάλιστα
urn:cts:greekLit:tlg0012.tlg001.allen:14.491#Ἑρμείας Τρώων ἐφίλει καὶ κτῆσιν ὄπασσε ·
urn:cts:greekLit:tlg0012.tlg001.allen:14.492#τῷ δʼ ἄρʼ ὑπὸ μήτηρ μοῦνον τέκεν Ἰλιονῆα .
urn:cts:greekLit:tlg0012.tlg001.allen:14.493#τὸν τόθʼ ὑπʼ ὀφρύος οὖτα κατʼ ὀφθαλμοῖο θέμεθλα ,
urn:cts:greekLit:tlg0012.tlg001.allen:14.494#ἐκ δʼ ὦσε γλήνην · δόρυ δʼ ὀφθαλμοῖο διὰ πρὸ
urn:cts:greekLit:tlg0012.tlg001.allen:14.495#καὶ διὰ ἰνίου ἦλθεν , ὃ δʼ ἕζετο χεῖρε πετάσσας
urn:cts:greekLit:tlg0012.tlg001.allen:14.496#ἄμφω · Πηνέλεως δὲ ἐρυσσάμενος ξίφος ὀξὺ
urn:cts:greekLit:tlg0012.tlg001.allen:14.497#αὐχένα μέσσον ἔλασσεν , ἀπήραξεν δὲ χαμᾶζε
urn:cts:greekLit:tlg0012.tlg001.allen:14.498#αὐτῇ σὺν πήληκι κάρη · ἔτι δʼ ὄβριμον ἔγχος
urn:cts:greekLit:tlg0012.tlg001.allen:14.499#ἦεν ἐν ὀφθαλμῷ · ὃ δὲ φὴ κώδειαν ἀνασχὼν
urn:cts:greekLit:tlg0012.tlg001.allen:14.500#πέφραδέ τε Τρώεσσι καὶ εὐχόμενος ἔπος ηὔδα ·
urn:cts:greekLit:tlg0012.tlg001.allen:14.501#εἰπέμεναί μοι Τρῶες ἀγαυοῦ Ἰλιονῆος
urn:cts:greekLit:tlg0012.tlg001.allen:14.502#πατρὶ φίλῳ καὶ μητρὶ γοήμεναι ἐν μεγάροισιν ·
urn:cts:greekLit:tlg0012.tlg001.allen:14.503#οὐδὲ γὰρ ἣ Προμάχοιο δάμαρ Ἀλεγηνορίδαο
urn:cts:greekLit:tlg0012.tlg001.allen:14.504#ἀνδρὶ φίλῳ ἐλθόντι γανύσσεται , ὁππότε κεν δὴ
urn:cts:greekLit:tlg0012.tlg001.allen:14.505#ἐκ Τροίης σὺν νηυσὶ νεώμεθα κοῦροι Ἀχαιῶν .
urn:cts:greekLit:tlg0012.tlg001.allen:14.506#ὣς φάτο , τοὺς δʼ ἄρα πάντας ὑπὸ τρόμος ἔλλαβε γυῖα ,
urn:cts:greekLit:tlg0012.tlg001.allen:14.507#πάπτηνεν δὲ ἕκαστος ὅπῃ φύγοι αἰπὺν ὄλεθρον .
urn:cts:greekLit:tlg0012.tlg001.allen:14.508#ἔσπετε νῦν μοι Μοῦσαι Ὀλύμπια δώματʼ ἔχουσαι
urn:cts:greekLit:tlg0012.tlg001.allen:14.509#ὅς τις δὴ πρῶτος βροτόεντʼ ἀνδράγριʼ Ἀχαιῶν
urn:cts:greekLit:tlg0012.tlg001.allen:14.510#ἤρατʼ , ἐπεί ῥʼ ἔκλινε μάχην κλυτὸς ἐννοσίγαιος .
urn:cts:greekLit:tlg0012.tlg001.allen:14.511#Αἴας ῥα πρῶτος Τελαμώνιος Ὕρτιον οὖτα
urn:cts:greekLit:tlg0012.tlg001.allen:14.512#Γυρτιάδην Μυσῶν ἡγήτορα καρτεροθύμων ·
urn:cts:greekLit:tlg0012.tlg001.allen:14.513#Φάλκην δʼ Ἀντίλοχος καὶ Μέρμερον ἐξενάριξε ·
urn:cts:greekLit:tlg0012.tlg001.allen:14.514#Μηριόνης δὲ Μόρυν τε καὶ Ἱπποτίωνα κατέκτα ,
urn:cts:greekLit:tlg0012.tlg001.allen:14.515#Τεῦκρος δὲ Προθόωνά τʼ ἐνήρατο καὶ Περιφήτην ·
urn:cts:greekLit:tlg0012.tlg001.allen:14.516#Ἀτρεΐδης δʼ ἄρʼ ἔπειθʼ Ὑπερήνορα ποιμένα λαῶν
urn:cts:greekLit:tlg0012.tlg001.allen:14.517#οὖτα κατὰ λαπάρην , διὰ δʼ ἔντερα χαλκὸς ἄφυσσε
urn:cts:greekLit:tlg0012.tlg001.allen:14.518#δῃώσας · ψυχὴ δὲ κατʼ οὐταμένην ὠτειλὴν
urn:cts:greekLit:tlg0012.tlg001.allen:14.519#ἔσσυτʼ ἐπειγομένη , τὸν δὲ σκότος ὄσσε κάλυψε .
urn:cts:greekLit:tlg0012.tlg001.allen:14.520#πλείστους δʼ Αἴας εἷλεν Ὀϊλῆος ταχὺς υἱός ·
urn:cts:greekLit:tlg0012.tlg001.allen:14.521#οὐ γάρ οἵ τις ὁμοῖος ἐπισπέσθαι ποσὶν ἦεν
urn:cts:greekLit:tlg0012.tlg001.allen:14.522#ἀνδρῶν τρεσσάντων , ὅτε τε Ζεὺς ἐν φόβον ὄρσῃ .
urn:cts:greekLit:tlg0012.tlg001.allen:15.1#αὐτὰρ ἐπεὶ διά τε σκόλοπας καὶ τάφρον ἔβησαν
urn:cts:greekLit:tlg0012.tlg001.allen:15.2#φεύγοντες , πολλοὶ δὲ δάμεν Δαναῶν ὑπὸ χερσίν ,
urn:cts:greekLit:tlg0012.tlg001.allen:15.3#οἳ μὲν δὴ παρʼ ὄχεσφιν ἐρητύοντο μένοντες
urn:cts:greekLit:tlg0012.tlg001.allen:15.4#χλωροὶ ὑπαὶ δείους πεφοβημένοι · ἔγρετο δὲ Ζεὺς
urn:cts:greekLit:tlg0012.tlg001.allen:15.5#Ἴδης ἐν κορυφῇσι παρὰ χρυσοθρόνου Ἥρης ,
urn:cts:greekLit:tlg0012.tlg001.allen:15.6#στῆ δʼ ἄρʼ ἀναΐξας , ἴδε δὲ Τρῶας καὶ Ἀχαιοὺς
urn:cts:greekLit:tlg0012.tlg001.allen:15.7#τοὺς μὲν ὀρινομένους , τοὺς δὲ κλονέοντας ὄπισθεν
urn:cts:greekLit:tlg0012.tlg001.allen:15.8#Ἀργείους , μετὰ δέ σφι Ποσειδάωνα ἄνακτα ·
urn:cts:greekLit:tlg0012.tlg001.allen:15.9#Ἕκτορα δʼ ἐν πεδίῳ ἴδε κείμενον , ἀμφὶ δʼ ἑταῖροι
urn:cts:greekLit:tlg0012.tlg001.allen:15.10#εἵαθʼ , ὃ δʼ ἀργαλέῳ ἔχετʼ ἄσθματι κῆρ ἀπινύσσων
urn:cts:greekLit:tlg0012.tlg001.allen:15.11#αἷμʼ ἐμέων , ἐπεὶ οὔ μιν ἀφαυρότατος βάλʼ Ἀχαιῶν .
urn:cts:greekLit:tlg0012.tlg001.allen:15.12#τὸν δὲ ἰδὼν ἐλέησε πατὴρ ἀνδρῶν τε θεῶν τε ,
urn:cts:greekLit:tlg0012.tlg001.allen:15.13#δεινὰ δʼ ὑπόδρα ἰδὼν Ἥρην πρὸς μῦθον ἔειπεν ·
urn:cts:greekLit:tlg0012.tlg001.allen:15.14#ἦ μάλα δὴ κακότεχνος ἀμήχανε σὸς δόλος Ἥρη
urn:cts:greekLit:tlg0012.tlg001.allen:15.15#Ἕκτορα δῖον ἔπαυσε μάχης , ἐφόβησε δὲ λαούς .
urn:cts:greekLit:tlg0012.tlg001.allen:15.16#οὐ μὰν οἶδʼ εἰ αὖτε κακορραφίης ἀλεγεινῆς
urn:cts:greekLit:tlg0012.tlg001.allen:15.17#πρώτη ἐπαύρηαι καί σε πληγῇσιν ἱμάσσω .
urn:cts:greekLit:tlg0012.tlg001.allen:15.18#ἦ οὐ μέμνῃ ὅτε τʼ ἐκρέμω ὑψόθεν , ἐκ δὲ ποδοῖιν
urn:cts:greekLit:tlg0012.tlg001.allen:15.19#ἄκμονας ἧκα δύω , περὶ χερσὶ δὲ δεσμὸν ἴηλα
urn:cts:greekLit:tlg0012.tlg001.allen:15.20#χρύσεον ἄρρηκτον ; σὺ δʼ ἐν αἰθέρι καὶ νεφέλῃσιν
urn:cts:greekLit:tlg0012.tlg001.allen:15.21#ἐκρέμω · ἠλάστεον δὲ θεοὶ κατὰ μακρὸν Ὄλυμπον ,
urn:cts:greekLit:tlg0012.tlg001.allen:15.22#λῦσαι δʼ οὐκ ἐδύναντο παρασταδόν · ὃν δὲ λάβοιμι
urn:cts:greekLit:tlg0012.tlg001.allen:15.23#ῥίπτασκον τεταγὼν ἀπὸ βηλοῦ ὄφρʼ ἂν ἵκηται
urn:cts:greekLit:tlg0012.tlg001.allen:15.24#γῆν ὀλιγηπελέων · ἐμὲ δʼ οὐδʼ ὧς θυμὸν ἀνίει
urn:cts:greekLit:tlg0012.tlg001.allen:15.25#ἀζηχὴς ὀδύνη Ἡρακλῆος θείοιο ,
urn:cts:greekLit:tlg0012.tlg001.allen:15.26#τὸν σὺ ξὺν Βορέῃ ἀνέμῳ πεπιθοῦσα θυέλλας
urn:cts:greekLit:tlg0012.tlg001.allen:15.27#πέμψας ἐπʼ ἀτρύγετον πόντον κακὰ μητιόωσα ,
urn:cts:greekLit:tlg0012.tlg001.allen:15.28#καί μιν ἔπειτα Κόων δʼ εὖ ναιομένην ἀπένεικας .
urn:cts:greekLit:tlg0012.tlg001.allen:15.29#τὸν μὲν ἐγὼν ἔνθεν ῥυσάμην καὶ ἀνήγαγον αὖτις
urn:cts:greekLit:tlg0012.tlg001.allen:15.30#Ἄργος ἐς ἱππόβοτον καὶ πολλά περ ἀθλήσαντα .
urn:cts:greekLit:tlg0012.tlg001.allen:15.31#τῶν σʼ αὖτις μνήσω ἵνʼ ἀπολλήξῃς ἀπατάων ,
urn:cts:greekLit:tlg0012.tlg001.allen:15.32#ὄφρα ἴδῃ ἤν τοι χραίσμῃ φιλότης τε καὶ εὐνή ,
urn:cts:greekLit:tlg0012.tlg001.allen:15.33#ἣν ἐμίγης ἐλθοῦσα θεῶν ἄπο καί μʼ ἀπάτησας .
urn:cts:greekLit:tlg0012.tlg001.allen:15.34#ὣς φάτο , ῥίγησεν δὲ βοῶπις πότνια Ἥρη ,
urn:cts:greekLit:tlg0012.tlg001.allen:15.35#καί μιν φωνήσασʼ ἔπεα πτερόεντα προσηύδα ·
urn:cts:greekLit:tlg0012.tlg001.allen:15.36#ἴστω νῦν τόδε Γαῖα καὶ Οὐρανὸς εὐρὺς ὕπερθε
urn:cts:greekLit:tlg0012.tlg001.allen:15.37#καὶ τὸ κατειβόμενον Στυγὸς ὕδωρ , ὅς τε μέγιστος
urn:cts:greekLit:tlg0012.tlg001.allen:15.38#ὅρκος δεινότατός τε πέλει μακάρεσσι θεοῖσι ,
urn:cts:greekLit:tlg0012.tlg001.allen:15.39#σή θʼ ἱερὴ κεφαλὴ καὶ νωΐτερον λέχος αὐτῶν
urn:cts:greekLit:tlg0012.tlg001.allen:15.40#κουρίδιον , τὸ μὲν οὐκ ἂν ἐγώ ποτε μὰψ ὀμόσαιμι ·
urn:cts:greekLit:tlg0012.tlg001.allen:15.41#μὴ διʼ ἐμὴν ἰότητα Ποσειδάων ἐνοσίχθων
urn:cts:greekLit:tlg0012.tlg001.allen:15.42#πημαίνει Τρῶάς τε καὶ Ἕκτορα , τοῖσι δʼ ἀρήγει ,
urn:cts:greekLit:tlg0012.tlg001.allen:15.43#ἀλλά που αὐτὸν θυμὸς ἐποτρύνει καὶ ἀνώγει ,
urn:cts:greekLit:tlg0012.tlg001.allen:15.44#τειρομένους δʼ ἐπὶ νηυσὶν ἰδὼν ἐλέησεν Ἀχαιούς .
urn:cts:greekLit:tlg0012.tlg001.allen:15.45#αὐτάρ τοι καὶ κείνῳ ἐγὼ παραμυθησαίμην
urn:cts:greekLit:tlg0012.tlg001.allen:15.46#τῇ ἴμεν ᾗ κεν δὴ σὺ κελαινεφὲς ἡγεμονεύῃς .
urn:cts:greekLit:tlg0012.tlg001.allen:15.47#ὣς φάτο , μείδησεν δὲ πατὴρ ἀνδρῶν τε θεῶν τε ,
urn:cts:greekLit:tlg0012.tlg001.allen:15.48#καί μιν ἀμειβόμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:15.49#εἰ μὲν δὴ σύ γʼ ἔπειτα βοῶπις πότνια Ἥρη
urn:cts:greekLit:tlg0012.tlg001.allen:15.50#ἶσον ἐμοὶ φρονέουσα μετʼ ἀθανάτοισι καθίζοις ,
urn:cts:greekLit:tlg0012.tlg001.allen:15.51#τώ κε Ποσειδάων γε , καὶ εἰ μάλα βούλεται ἄλλῃ ,
urn:cts:greekLit:tlg0012.tlg001.allen:15.52#αἶψα μεταστρέψειε νόον μετὰ σὸν καὶ ἐμὸν κῆρ .
urn:cts:greekLit:tlg0012.tlg001.allen:15.53#ἀλλʼ εἰ δή ῥʼ ἐτεόν γε καὶ ἀτρεκέως ἀγορεύεις ,
urn:cts:greekLit:tlg0012.tlg001.allen:15.54#ἔρχεο νῦν μετὰ φῦλα θεῶν , καὶ δεῦρο κάλεσσον
urn:cts:greekLit:tlg0012.tlg001.allen:15.55#Ἶρίν τʼ ἐλθέμεναι καὶ Ἀπόλλωνα κλυτότοξον ,
urn:cts:greekLit:tlg0012.tlg001.allen:15.56#ὄφρʼ ἣ μὲν μετὰ λαὸν Ἀχαιῶν χαλκοχιτώνων
urn:cts:greekLit:tlg0012.tlg001.allen:15.57#ἔλθῃ , καὶ εἴπῃσι Ποσειδάωνι ἄνακτι
urn:cts:greekLit:tlg0012.tlg001.allen:15.58#παυσάμενον πολέμοιο τὰ ἃ πρὸς δώμαθʼ ἱκέσθαι ,
urn:cts:greekLit:tlg0012.tlg001.allen:15.59#Ἕκτορα δʼ ὀτρύνῃσι μάχην ἐς Φοῖβος Ἀπόλλων ,
urn:cts:greekLit:tlg0012.tlg001.allen:15.60#αὖτις δʼ ἐμπνεύσῃσι μένος , λελάθῃ δʼ ὀδυνάων
urn:cts:greekLit:tlg0012.tlg001.allen:15.61#αἳ νῦν μιν τείρουσι κατὰ φρένας , αὐτὰρ Ἀχαιοὺς
urn:cts:greekLit:tlg0012.tlg001.allen:15.62#αὖτις ἀποστρέψῃσιν ἀνάλκιδα φύζαν ἐνόρσας ,
urn:cts:greekLit:tlg0012.tlg001.allen:15.63#φεύγοντες δʼ ἐν νηυσὶ πολυκλήϊσι πέσωσι
urn:cts:greekLit:tlg0012.tlg001.allen:15.64#Πηλεΐδεω Ἀχιλῆος · ὃ δʼ ἀνστήσει ὃν ἑταῖρον
urn:cts:greekLit:tlg0012.tlg001.allen:15.65#Πάτροκλον · τὸν δὲ κτενεῖ ἔγχεϊ φαίδιμος Ἕκτωρ
urn:cts:greekLit:tlg0012.tlg001.allen:15.66#Ἰλίου προπάροιθε πολέας ὀλέσαντʼ αἰζηοὺς
urn:cts:greekLit:tlg0012.tlg001.allen:15.67#τοὺς ἄλλους , μετὰ δʼ υἱὸν ἐμὸν Σαρπηδόνα δῖον .
urn:cts:greekLit:tlg0012.tlg001.allen:15.68#τοῦ δὲ χολωσάμενος κτενεῖ Ἕκτορα δῖος Ἀχιλλεύς .
urn:cts:greekLit:tlg0012.tlg001.allen:15.69#ἐκ τοῦ δʼ ἄν τοι ἔπειτα παλίωξιν παρὰ νηῶν
urn:cts:greekLit:tlg0012.tlg001.allen:15.70#αἰὲν ἐγὼ τεύχοιμι διαμπερὲς εἰς ὅ κʼ Ἀχαιοὶ
urn:cts:greekLit:tlg0012.tlg001.allen:15.71#Ἴλιον αἰπὺ ἕλοιεν Ἀθηναίης διὰ βουλάς .
urn:cts:greekLit:tlg0012.tlg001.allen:15.72#τὸ πρὶν δʼ οὔτʼ ἄρʼ ἐγὼ παύω χόλον οὔτέ τινʼ ἄλλον
urn:cts:greekLit:tlg0012.tlg001.allen:15.73#ἀθανάτων Δαναοῖσιν ἀμυνέμεν ἐνθάδʼ ἐάσω
urn:cts:greekLit:tlg0012.tlg001.allen:15.74#πρίν γε τὸ Πηλεΐδαο τελευτηθῆναι ἐέλδωρ ,
urn:cts:greekLit:tlg0012.tlg001.allen:15.75#ὥς οἱ ὑπέστην πρῶτον , ἐμῷ δʼ ἐπένευσα κάρητι ,
urn:cts:greekLit:tlg0012.tlg001.allen:15.76#ἤματι τῷ ὅτʼ ἐμεῖο θεὰ Θέτις ἥψατο γούνων ,
urn:cts:greekLit:tlg0012.tlg001.allen:15.77#λισσομένη τιμῆσαι Ἀχιλλῆα πτολίπορθον .
urn:cts:greekLit:tlg0012.tlg001.allen:15.78#ὣς ἔφατʼ , οὐδʼ ἀπίθησε θεὰ λευκώλενος Ἥρη ,
urn:cts:greekLit:tlg0012.tlg001.allen:15.79#βῆ δʼ ἐξ Ἰδαίων ὀρέων ἐς μακρὸν Ὄλυμπον .
urn:cts:greekLit:tlg0012.tlg001.allen:15.80#ὡς δʼ ὅτʼ ἂν ἀΐξῃ νόος ἀνέρος , ὅς τʼ ἐπὶ πολλὴν
urn:cts:greekLit:tlg0012.tlg001.allen:15.81#γαῖαν ἐληλουθὼς φρεσὶ πευκαλίμῃσι νοήσῃ
urn:cts:greekLit:tlg0012.tlg001.allen:15.82#ἔνθʼ εἴην ἢ ἔνθα , μενοινήῃσί τε πολλά ,
urn:cts:greekLit:tlg0012.tlg001.allen:15.83#ὣς κραιπνῶς μεμαυῖα διέπτατο πότνια Ἥρη ·
urn:cts:greekLit:tlg0012.tlg001.allen:15.84#ἵκετο δʼ αἰπὺν Ὄλυμπον , ὁμηγερέεσσι δʼ ἐπῆλθεν
urn:cts:greekLit:tlg0012.tlg001.allen:15.85#ἀθανάτοισι θεοῖσι Διὸς δόμῳ · οἳ δὲ ἰδόντες
urn:cts:greekLit:tlg0012.tlg001.allen:15.86#πάντες ἀνήϊξαν καὶ δεικανόωντο δέπασσιν .
urn:cts:greekLit:tlg0012.tlg001.allen:15.87#ἣ δʼ ἄλλους μὲν ἔασε , Θέμιστι δὲ καλλιπαρῄῳ
urn:cts:greekLit:tlg0012.tlg001.allen:15.88#δέκτο δέπας · πρώτη γὰρ ἐναντίη ἦλθε θέουσα ,
urn:cts:greekLit:tlg0012.tlg001.allen:15.89#καί μιν φωνήσασʼ ἔπεα πτερόεντα προσηύδα ·
urn:cts:greekLit:tlg0012.tlg001.allen:15.90#Ἥρη τίπτε βέβηκας ; ἀτυζομένῃ δὲ ἔοικας ·
urn:cts:greekLit:tlg0012.tlg001.allen:15.91#ἦ μάλα δή σʼ ἐφόβησε Κρόνου πάϊς , ὅς τοι ἀκοίτης .
urn:cts:greekLit:tlg0012.tlg001.allen:15.92#τὴν δʼ ἠμείβετʼ ἔπειτα θεὰ λευκώλενος Ἥρη ·
urn:cts:greekLit:tlg0012.tlg001.allen:15.93#μή με θεὰ Θέμι ταῦτα διείρεο · οἶσθα καὶ αὐτὴ
urn:cts:greekLit:tlg0012.tlg001.allen:15.94#οἷος κείνου θυμὸς ὑπερφίαλος καὶ ἀπηνής .
urn:cts:greekLit:tlg0012.tlg001.allen:15.95#ἀλλὰ σύ γʼ ἄρχε θεοῖσι δόμοις ἔνι δαιτὸς ἐΐσης ·
urn:cts:greekLit:tlg0012.tlg001.allen:15.96#ταῦτα δὲ καὶ μετὰ πᾶσιν ἀκούσεαι ἀθανάτοισιν
urn:cts:greekLit:tlg0012.tlg001.allen:15.97#οἷα Ζεὺς κακὰ ἔργα πιφαύσκεται · οὐδέ τί φημι
urn:cts:greekLit:tlg0012.tlg001.allen:15.98#πᾶσιν ὁμῶς θυμὸν κεχαρησέμεν , οὔτε βροτοῖσιν
urn:cts:greekLit:tlg0012.tlg001.allen:15.99#οὔτε θεοῖς , εἴ πέρ τις ἔτι νῦν δαίνυται εὔφρων .
urn:cts:greekLit:tlg0012.tlg001.allen:15.100#ἣ μὲν ἄρʼ ὣς εἰποῦσα καθέζετο πότνια Ἥρη ,
urn:cts:greekLit:tlg0012.tlg001.allen:15.101#ὄχθησαν δʼ ἀνὰ δῶμα Διὸς θεοί · ἣ δʼ ἐγέλασσε
urn:cts:greekLit:tlg0012.tlg001.allen:15.102#χείλεσιν , οὐδὲ μέτωπον ἐπʼ ὀφρύσι κυανέῃσιν
urn:cts:greekLit:tlg0012.tlg001.allen:15.103#ἰάνθη · πᾶσιν δὲ νεμεσσηθεῖσα μετηύδα ·
urn:cts:greekLit:tlg0012.tlg001.allen:15.104#νήπιοι οἳ Ζηνὶ μενεαίνομεν ἀφρονέοντες ·
urn:cts:greekLit:tlg0012.tlg001.allen:15.105#ἦ ἔτι μιν μέμαμεν καταπαυσέμεν ἆσσον ἰόντες
urn:cts:greekLit:tlg0012.tlg001.allen:15.106#ἢ ἔπει ἠὲ βίῃ · ὃ δʼ ἀφήμενος οὐκ ἀλεγίζει
urn:cts:greekLit:tlg0012.tlg001.allen:15.107#οὐδʼ ὄθεται · φησὶν γὰρ ἐν ἀθανάτοισι θεοῖσι
urn:cts:greekLit:tlg0012.tlg001.allen:15.108#κάρτεΐ τε σθένεΐ τε διακριδὸν εἶναι ἄριστος .
urn:cts:greekLit:tlg0012.tlg001.allen:15.109#τὼ ἔχεθʼ ὅττί κεν ὔμμι κακὸν πέμπῃσιν ἑκάστῳ .
urn:cts:greekLit:tlg0012.tlg001.allen:15.110#ἤδη γὰρ νῦν ἔλπομʼ Ἄρηΐ γε πῆμα τετύχθαι ·
urn:cts:greekLit:tlg0012.tlg001.allen:15.111#υἱὸς γάρ οἱ ὄλωλε μάχῃ ἔνι φίλτατος ἀνδρῶν
urn:cts:greekLit:tlg0012.tlg001.allen:15.112#Ἀσκάλαφος , τόν φησιν ὃν ἔμμεναι ὄβριμος Ἄρης .
urn:cts:greekLit:tlg0012.tlg001.allen:15.113#ὣς ἔφατʼ , αὐτὰρ Ἄρης θαλερὼ πεπλήγετο μηρὼ
urn:cts:greekLit:tlg0012.tlg001.allen:15.114#χερσὶ καταπρηνέσσʼ , ὀλοφυρόμενος δʼ ἔπος ηὔδα ·
urn:cts:greekLit:tlg0012.tlg001.allen:15.115#μὴ νῦν μοι νεμεσήσετʼ Ὀλύμπια δώματʼ ἔχοντες
urn:cts:greekLit:tlg0012.tlg001.allen:15.116#τίσασθαι φόνον υἷος ἰόντʼ ἐπὶ νῆας Ἀχαιῶν ,
urn:cts:greekLit:tlg0012.tlg001.allen:15.117#εἴ πέρ μοι καὶ μοῖρα Διὸς πληγέντι κεραυνῷ
urn:cts:greekLit:tlg0012.tlg001.allen:15.118#κεῖσθαι ὁμοῦ νεκύεσσι μεθʼ αἵματι καὶ κονίῃσιν .
urn:cts:greekLit:tlg0012.tlg001.allen:15.119#ὣς φάτο , καί ῥʼ ἵππους κέλετο Δεῖμόν τε Φόβον τε
urn:cts:greekLit:tlg0012.tlg001.allen:15.120#ζευγνύμεν , αὐτὸς δʼ ἔντεʼ ἐδύσετο παμφανόωντα .
urn:cts:greekLit:tlg0012.tlg001.allen:15.121#ἔνθά κʼ ἔτι μείζων τε καὶ ἀργαλεώτερος ἄλλος
urn:cts:greekLit:tlg0012.tlg001.allen:15.122#πὰρ Διὸς ἀθανάτοισι χόλος καὶ μῆνις ἐτύχθη ,
urn:cts:greekLit:tlg0012.tlg001.allen:15.123#εἰ μὴ Ἀθήνη πᾶσι περιδείσασα θεοῖσιν
urn:cts:greekLit:tlg0012.tlg001.allen:15.124#ὦρτο διὲκ προθύρου , λίπε δὲ θρόνον ἔνθα θάασσε ,
urn:cts:greekLit:tlg0012.tlg001.allen:15.125#τοῦ δʼ ἀπὸ μὲν κεφαλῆς κόρυθʼ εἵλετο καὶ σάκος ὤμων ,
urn:cts:greekLit:tlg0012.tlg001.allen:15.126#ἔγχος δʼ ἔστησε στιβαρῆς ἀπὸ χειρὸς ἑλοῦσα
urn:cts:greekLit:tlg0012.tlg001.allen:15.127#χάλκεον · ἣ δʼ ἐπέεσσι καθάπτετο θοῦρον Ἄρηα ·
urn:cts:greekLit:tlg0012.tlg001.allen:15.128#μαινόμενε φρένας ἠλὲ διέφθορας · ἦ νύ τοι αὔτως
urn:cts:greekLit:tlg0012.tlg001.allen:15.129#οὔατʼ ἀκουέμεν ἐστί , νόος δʼ ἀπόλωλε καὶ αἰδώς .
urn:cts:greekLit:tlg0012.tlg001.allen:15.130#οὐκ ἀΐεις ἅ τέ φησι θεὰ λευκώλενος Ἥρη
urn:cts:greekLit:tlg0012.tlg001.allen:15.131#ἣ δὴ νῦν πὰρ Ζηνὸς Ὀλυμπίου εἰλήλουθεν ;
urn:cts:greekLit:tlg0012.tlg001.allen:15.132#ἦ ἐθέλεις αὐτὸς μὲν ἀναπλήσας κακὰ πολλὰ
urn:cts:greekLit:tlg0012.tlg001.allen:15.133#ἂψ ἴμεν Οὔλυμπον δὲ καὶ ἀχνύμενός περ ἀνάγκῃ ,
urn:cts:greekLit:tlg0012.tlg001.allen:15.134#αὐτὰρ τοῖς ἄλλοισι κακὸν μέγα πᾶσι φυτεῦσαι ;
urn:cts:greekLit:tlg0012.tlg001.allen:15.135#αὐτίκα γὰρ Τρῶας μὲν ὑπερθύμους καὶ Ἀχαιοὺς
urn:cts:greekLit:tlg0012.tlg001.allen:15.136#λείψει , ὃ δʼ ἡμέας εἶσι κυδοιμήσων ἐς Ὄλυμπον ,
urn:cts:greekLit:tlg0012.tlg001.allen:15.137#μάρψει δʼ ἑξείης ὅς τʼ αἴτιος ὅς τε καὶ οὐκί .
urn:cts:greekLit:tlg0012.tlg001.allen:15.138#τώ σʼ αὖ νῦν κέλομαι μεθέμεν χόλον υἷος ἑῆος ·
urn:cts:greekLit:tlg0012.tlg001.allen:15.139#ἤδη γάρ τις τοῦ γε βίην καὶ χεῖρας ἀμείνων
urn:cts:greekLit:tlg0012.tlg001.allen:15.140#ἢ πέφατʼ , ἢ καὶ ἔπειτα πεφήσεται · ἀργαλέον δὲ
urn:cts:greekLit:tlg0012.tlg001.allen:15.141#πάντων ἀνθρώπων ῥῦσθαι γενεήν τε τόκον τε .
urn:cts:greekLit:tlg0012.tlg001.allen:15.142#ὣς εἰποῦσʼ ἵδρυσε θρόνῳ ἔνι θοῦρον Ἄρηα .
urn:cts:greekLit:tlg0012.tlg001.allen:15.143#Ἥρη δʼ Ἀπόλλωνα καλέσσατο δώματος ἐκτὸς
urn:cts:greekLit:tlg0012.tlg001.allen:15.144#Ἶρίν θʼ , ἥ τε θεοῖσι μετάγγελος ἀθανάτοισι ,
urn:cts:greekLit:tlg0012.tlg001.allen:15.145#καί σφεας φωνήσασʼ ἔπεα πτερόεντα προσηύδα ·
urn:cts:greekLit:tlg0012.tlg001.allen:15.146#Ζεὺς σφὼ εἰς Ἴδην κέλετʼ ἐλθέμεν ὅττι τάχιστα ·
urn:cts:greekLit:tlg0012.tlg001.allen:15.147#αὐτὰρ ἐπὴν ἔλθητε , Διός τʼ εἰς ὦπα ἴδησθε ,
urn:cts:greekLit:tlg0012.tlg001.allen:15.148#ἕρδειν ὅττί κε κεῖνος ἐποτρύνῃ καὶ ἀνώγῃ .
urn:cts:greekLit:tlg0012.tlg001.allen:15.149#ἣ μὲν ἄρʼ ὣς εἰποῦσα πάλιν κίε πότνια Ἥρη ,
urn:cts:greekLit:tlg0012.tlg001.allen:15.150#ἕζετο δʼ εἰνὶ θρόνῳ · τὼ δʼ ἀΐξαντε πετέσθην .
urn:cts:greekLit:tlg0012.tlg001.allen:15.151#Ἴδην δʼ ἵκανον πολυπίδακα μητέρα θηρῶν ,
urn:cts:greekLit:tlg0012.tlg001.allen:15.152#εὗρον δʼ εὐρύοπα Κρονίδην ἀνὰ Γαργάρῳ ἄκρῳ
urn:cts:greekLit:tlg0012.tlg001.allen:15.153#ἥμενον · ἀμφὶ δέ μιν θυόεν νέφος ἐστεφάνωτο .
urn:cts:greekLit:tlg0012.tlg001.allen:15.154#τὼ δὲ πάροιθʼ ἐλθόντε Διὸς νεφεληγερέταο
urn:cts:greekLit:tlg0012.tlg001.allen:15.155#στήτην · οὐδέ σφωϊν ἰδὼν ἐχολώσατο θυμῷ ,
urn:cts:greekLit:tlg0012.tlg001.allen:15.156#ὅττί οἱ ὦκʼ ἐπέεσσι φίλης ἀλόχοιο πιθέσθην .
urn:cts:greekLit:tlg0012.tlg001.allen:15.157#Ἶριν δὲ προτέρην ἔπεα πτερόεντα προσηύδα ·
urn:cts:greekLit:tlg0012.tlg001.allen:15.158#βάσκʼ ἴθι Ἶρι ταχεῖα , Ποσειδάωνι ἄνακτι
urn:cts:greekLit:tlg0012.tlg001.allen:15.159#πάντα τάδʼ ἀγγεῖλαι , μὴ δὲ ψευδάγγελος εἶναι .
urn:cts:greekLit:tlg0012.tlg001.allen:15.160#παυσάμενόν μιν ἄνωχθι μάχης ἠδὲ πτολέμοιο
urn:cts:greekLit:tlg0012.tlg001.allen:15.161#ἔρχεσθαι μετὰ φῦλα θεῶν ἢ εἰς ἅλα δῖαν .
urn:cts:greekLit:tlg0012.tlg001.allen:15.162#εἰ δέ μοι οὐκ ἐπέεσσʼ ἐπιπείσεται , ἀλλʼ ἀλογήσει ,
urn:cts:greekLit:tlg0012.tlg001.allen:15.163#φραζέσθω δὴ ἔπειτα κατὰ φρένα καὶ κατὰ θυμὸν
urn:cts:greekLit:tlg0012.tlg001.allen:15.164#μή μʼ οὐδὲ κρατερός περ ἐὼν ἐπιόντα ταλάσσῃ
urn:cts:greekLit:tlg0012.tlg001.allen:15.165#μεῖναι , ἐπεί εὑ φημὶ βίῃ πολὺ φέρτερος εἶναι
urn:cts:greekLit:tlg0012.tlg001.allen:15.166#καὶ γενεῇ πρότερος · τοῦ δʼ οὐκ ὄθεται φίλον ἦτορ
urn:cts:greekLit:tlg0012.tlg001.allen:15.167#ἶσον ἐμοὶ φάσθαι , τόν τε στυγέουσι καὶ ἄλλοι .
urn:cts:greekLit:tlg0012.tlg001.allen:15.168#ὣς ἔφατʼ , οὐδʼ ἀπίθησε ποδήνεμος ὠκέα Ἶρις ,
urn:cts:greekLit:tlg0012.tlg001.allen:15.169#βῆ δὲ κατʼ Ἰδαίων ὀρέων εἰς Ἴλιον ἱρήν .
urn:cts:greekLit:tlg0012.tlg001.allen:15.170#ὡς δʼ ὅτʼ ἂν ἐκ νεφέων πτῆται νιφὰς ἠὲ χάλαζα
urn:cts:greekLit:tlg0012.tlg001.allen:15.171#ψυχρὴ ὑπὸ ῥιπῆς αἰθρηγενέος Βορέαο ,
urn:cts:greekLit:tlg0012.tlg001.allen:15.172#ὣς κραιπνῶς μεμαυῖα διέπτατο ὠκέα Ἶρις ,
urn:cts:greekLit:tlg0012.tlg001.allen:15.173#ἀγχοῦ δʼ ἱσταμένη προσέφη κλυτὸν ἐννοσίγαιον ·
urn:cts:greekLit:tlg0012.tlg001.allen:15.174#ἀγγελίην τινά τοι γαιήοχε κυανοχαῖτα
urn:cts:greekLit:tlg0012.tlg001.allen:15.175#ἦλθον δεῦρο φέρουσα παραὶ Διὸς αἰγιόχοιο .
urn:cts:greekLit:tlg0012.tlg001.allen:15.176#παυσάμενόν σʼ ἐκέλευσε μάχης ἠδὲ πτολέμοιο
urn:cts:greekLit:tlg0012.tlg001.allen:15.177#ἔρχεσθαι μετὰ φῦλα θεῶν ἢ εἰς ἅλα δῖαν .
urn:cts:greekLit:tlg0012.tlg001.allen:15.178#εἰ δέ οἱ οὐκ ἐπέεσσʼ ἐπιπείσεαι , ἀλλʼ ἀλογήσεις ,
urn:cts:greekLit:tlg0012.tlg001.allen:15.179#ἠπείλει καὶ κεῖνος ἐναντίβιον πολεμίξων
urn:cts:greekLit:tlg0012.tlg001.allen:15.180#ἐνθάδʼ ἐλεύσεσθαι · σὲ δʼ ὑπεξαλέασθαι ἄνωγε
urn:cts:greekLit:tlg0012.tlg001.allen:15.181#χεῖρας , ἐπεὶ σέο φησὶ βίῃ πολὺ φέρτερος εἶναι
urn:cts:greekLit:tlg0012.tlg001.allen:15.182#καὶ γενεῇ πρότερος · σὸν δʼ οὐκ ὄθεται φίλον ἦτορ
urn:cts:greekLit:tlg0012.tlg001.allen:15.183#ἶσόν οἱ φάσθαι , τόν τε στυγέουσι καὶ ἄλλοι .
urn:cts:greekLit:tlg0012.tlg001.allen:15.184#τὴν δὲ μέγʼ ὀχθήσας προσέφη κλυτὸς ἐννοσίγαιος ·
urn:cts:greekLit:tlg0012.tlg001.allen:15.185#ὢ πόποι ἦ ῥʼ ἀγαθός περ ἐὼν ὑπέροπλον ἔειπεν
urn:cts:greekLit:tlg0012.tlg001.allen:15.186#εἴ μʼ ὁμότιμον ἐόντα βίῃ ἀέκοντα καθέξει .
urn:cts:greekLit:tlg0012.tlg001.allen:15.187#τρεῖς γάρ τʼ ἐκ Κρόνου εἰμὲν ἀδελφεοὶ οὓς τέκετο Ῥέα
urn:cts:greekLit:tlg0012.tlg001.allen:15.188#Ζεὺς καὶ ἐγώ , τρίτατος δʼ Ἀΐδης ἐνέροισιν ἀνάσσων .
urn:cts:greekLit:tlg0012.tlg001.allen:15.189#τριχθὰ δὲ πάντα δέδασται , ἕκαστος δʼ ἔμμορε τιμῆς ·
urn:cts:greekLit:tlg0012.tlg001.allen:15.190#ἤτοι ἐγὼν ἔλαχον πολιὴν ἅλα ναιέμεν αἰεὶ
urn:cts:greekLit:tlg0012.tlg001.allen:15.191#παλλομένων , Ἀΐδης δʼ ἔλαχε ζόφον ἠερόεντα ,
urn:cts:greekLit:tlg0012.tlg001.allen:15.192#Ζεὺς δʼ ἔλαχʼ οὐρανὸν εὐρὺν ἐν αἰθέρι καὶ νεφέλῃσι ·
urn:cts:greekLit:tlg0012.tlg001.allen:15.193#γαῖα δʼ ἔτι ξυνὴ πάντων καὶ μακρὸς Ὄλυμπος .
urn:cts:greekLit:tlg0012.tlg001.allen:15.194#τώ ῥα καὶ οὔ τι Διὸς βέομαι φρεσίν , ἀλλὰ ἕκηλος
urn:cts:greekLit:tlg0012.tlg001.allen:15.195#καὶ κρατερός περ ἐὼν μενέτω τριτάτῃ ἐνὶ μοίρῃ .
urn:cts:greekLit:tlg0012.tlg001.allen:15.196#χερσὶ δὲ μή τί με πάγχυ κακὸν ὣς δειδισσέσθω ·
urn:cts:greekLit:tlg0012.tlg001.allen:15.197#θυγατέρεσσιν γάρ τε καὶ υἱάσι βέλτερον εἴη
urn:cts:greekLit:tlg0012.tlg001.allen:15.198#ἐκπάγλοις ἐπέεσσιν ἐνισσέμεν οὓς τέκεν αὐτός ,
urn:cts:greekLit:tlg0012.tlg001.allen:15.199#οἵ ἑθεν ὀτρύνοντος ἀκούσονται καὶ ἀνάγκῃ .
urn:cts:greekLit:tlg0012.tlg001.allen:15.200#τὸν δʼ ἠμείβετʼ ἔπειτα ποδήνεμος ὠκέα Ἶρις ·
urn:cts:greekLit:tlg0012.tlg001.allen:15.201#οὕτω γὰρ δή τοι γαιήοχε κυανοχαῖτα
urn:cts:greekLit:tlg0012.tlg001.allen:15.202#τόνδε φέρω Διὶ μῦθον ἀπηνέα τε κρατερόν τε ,
urn:cts:greekLit:tlg0012.tlg001.allen:15.203#ἦ τι μεταστρέψεις ; στρεπταὶ μέν τε φρένες ἐσθλῶν .
urn:cts:greekLit:tlg0012.tlg001.allen:15.204#οἶσθʼ ὡς πρεσβυτέροισιν Ἐρινύες αἰὲν ἕπονται .
urn:cts:greekLit:tlg0012.tlg001.allen:15.205#τὴν δʼ αὖτε προσέειπε Ποσειδάων ἐνοσίχθων ·
urn:cts:greekLit:tlg0012.tlg001.allen:15.206#Ἶρι θεὰ μάλα τοῦτο ἔπος κατὰ μοῖραν ἔειπες ·
urn:cts:greekLit:tlg0012.tlg001.allen:15.207#ἐσθλὸν καὶ τὸ τέτυκται ὅτʼ ἄγγελος αἴσιμα εἰδῇ .
urn:cts:greekLit:tlg0012.tlg001.allen:15.208#ἀλλὰ τόδʼ αἰνὸν ἄχος κραδίην καὶ θυμὸν ἱκάνει
urn:cts:greekLit:tlg0012.tlg001.allen:15.209#ὁππότʼ ἂν ἰσόμορον καὶ ὁμῇ πεπρωμένον αἴσῃ
urn:cts:greekLit:tlg0012.tlg001.allen:15.210#νεικείειν ἐθέλῃσι χολωτοῖσιν ἐπέεσσιν .
urn:cts:greekLit:tlg0012.tlg001.allen:15.211#ἀλλʼ ἤτοι νῦν μέν κε νεμεσσηθεὶς ὑποείξω ·
urn:cts:greekLit:tlg0012.tlg001.allen:15.212#ἄλλο δέ τοι ἐρέω , καὶ ἀπειλήσω τό γε θυμῷ ·
urn:cts:greekLit:tlg0012.tlg001.allen:15.213#αἴ κεν ἄνευ ἐμέθεν καὶ Ἀθηναίης ἀγελείης
urn:cts:greekLit:tlg0012.tlg001.allen:15.214#Ἥρης Ἑρμείω τε καὶ Ἡφαίστοιο ἄνακτος
urn:cts:greekLit:tlg0012.tlg001.allen:15.215#Ἰλίου αἰπεινῆς πεφιδήσεται , οὐδʼ ἐθελήσει
urn:cts:greekLit:tlg0012.tlg001.allen:15.216#ἐκπέρσαι , δοῦναι δὲ μέγα κράτος Ἀργείοισιν ,
urn:cts:greekLit:tlg0012.tlg001.allen:15.217#ἴστω τοῦθʼ ὅτι νῶϊν ἀνήκεστος χόλος ἔσται .
urn:cts:greekLit:tlg0012.tlg001.allen:15.218#ὣς εἰπὼν λίπε λαὸν Ἀχαιϊκὸν ἐννοσίγαιος ,
urn:cts:greekLit:tlg0012.tlg001.allen:15.219#δῦνε δὲ πόντον ἰών , πόθεσαν δʼ ἥρωες Ἀχαιοί .
urn:cts:greekLit:tlg0012.tlg001.allen:15.220#καὶ τότʼ Ἀπόλλωνα προσέφη νεφεληγερέτα Ζεύς ·
urn:cts:greekLit:tlg0012.tlg001.allen:15.221#ἔρχεο νῦν φίλε Φοῖβε μεθʼ Ἕκτορα χαλκοκορυστήν ·
urn:cts:greekLit:tlg0012.tlg001.allen:15.222#ἤδη μὲν γάρ τοι γαιήοχος ἐννοσίγαιος
urn:cts:greekLit:tlg0012.tlg001.allen:15.223#οἴχεται εἰς ἅλα δῖαν ἀλευάμενος χόλον αἰπὺν
urn:cts:greekLit:tlg0012.tlg001.allen:15.224#ἡμέτερον · μάλα γάρ κε μάχης ἐπύθοντο καὶ ἄλλοι ,
urn:cts:greekLit:tlg0012.tlg001.allen:15.225#οἵ περ ἐνέρτεροί εἰσι θεοὶ Κρόνον ἀμφὶς ἐόντες .
urn:cts:greekLit:tlg0012.tlg001.allen:15.226#ἀλλὰ τόδʼ ἠμὲν ἐμοὶ πολὺ κέρδιον ἠδέ οἱ αὐτῷ
urn:cts:greekLit:tlg0012.tlg001.allen:15.227#ἔπλετο , ὅττι πάροιθε νεμεσσηθεὶς ὑπόειξε
urn:cts:greekLit:tlg0012.tlg001.allen:15.228#χεῖρας ἐμάς , ἐπεὶ οὔ κεν ἀνιδρωτί γʼ ἐτελέσθη .
urn:cts:greekLit:tlg0012.tlg001.allen:15.229#ἀλλὰ σύ γʼ ἐν χείρεσσι λάβʼ αἰγίδα θυσσανόεσσαν ,
urn:cts:greekLit:tlg0012.tlg001.allen:15.230#τῇ μάλʼ ἐπισσείων φοβέειν ἥρωας Ἀχαιούς ·
urn:cts:greekLit:tlg0012.tlg001.allen:15.231#σοὶ δʼ αὐτῷ μελέτω ἑκατηβόλε φαίδιμος Ἕκτωρ ·
urn:cts:greekLit:tlg0012.tlg001.allen:15.232#τόφρα γὰρ οὖν οἱ ἔγειρε μένος μέγα , ὄφρʼ ἂν Ἀχαιοὶ
urn:cts:greekLit:tlg0012.tlg001.allen:15.233#φεύγοντες νῆάς τε καὶ Ἑλλήσποντον ἵκωνται .
urn:cts:greekLit:tlg0012.tlg001.allen:15.234#κεῖθεν δʼ αὐτὸς ἐγὼ φράσομαι ἔργον τε ἔπος τε ,
urn:cts:greekLit:tlg0012.tlg001.allen:15.235#ὥς κε καὶ αὖτις Ἀχαιοὶ ἀναπνεύσωσι πόνοιο .
urn:cts:greekLit:tlg0012.tlg001.allen:15.236#ὣς ἔφατʼ , οὐδʼ ἄρα πατρὸς ἀνηκούστησεν Ἀπόλλων ,
urn:cts:greekLit:tlg0012.tlg001.allen:15.237#βῆ δὲ κατʼ Ἰδαίων ὀρέων ἴρηκι ἐοικὼς
urn:cts:greekLit:tlg0012.tlg001.allen:15.238#ὠκέϊ φασσοφόνῳ , ὅς τʼ ὤκιστος πετεηνῶν .
urn:cts:greekLit:tlg0012.tlg001.allen:15.239#εὗρʼ υἱὸν Πριάμοιο δαΐφρονος Ἕκτορα δῖον
urn:cts:greekLit:tlg0012.tlg001.allen:15.240#ἥμενον , οὐδʼ ἔτι κεῖτο , νέον δʼ ἐσαγείρετο θυμόν ,
urn:cts:greekLit:tlg0012.tlg001.allen:15.241#ἀμφὶ ἓ γιγνώσκων ἑτάρους · ἀτὰρ ἆσθμα καὶ ἱδρὼς
urn:cts:greekLit:tlg0012.tlg001.allen:15.242#παύετʼ , ἐπεί μιν ἔγειρε Διὸς νόος αἰγιόχοιο .
urn:cts:greekLit:tlg0012.tlg001.allen:15.243#ἀγχοῦ δʼ ἱστάμενος προσέφη ἑκάεργος Ἀπόλλων ·
urn:cts:greekLit:tlg0012.tlg001.allen:15.244#Ἕκτορ υἱὲ Πριάμοιο , τί ἢ δὲ σὺ νόσφιν ἀπʼ ἄλλων
urn:cts:greekLit:tlg0012.tlg001.allen:15.245#ἧσʼ ὀλιγηπελέων ; ἦ πού τί σε κῆδος ἱκάνει ;
urn:cts:greekLit:tlg0012.tlg001.allen:15.246#τὸν δʼ ὀλιγοδρανέων προσέφη κορυθαίολος Ἕκτωρ ·
urn:cts:greekLit:tlg0012.tlg001.allen:15.247#τίς δὲ σύ ἐσσι φέριστε θεῶν ὅς μʼ εἴρεαι ἄντην ;
urn:cts:greekLit:tlg0012.tlg001.allen:15.248#οὐκ ἀΐεις ὅ με νηυσὶν ἔπι πρυμνῇσιν Ἀχαιῶν
urn:cts:greekLit:tlg0012.tlg001.allen:15.249#οὓς ἑτάρους ὀλέκοντα βοὴν ἀγαθὸς βάλεν Αἴας
urn:cts:greekLit:tlg0012.tlg001.allen:15.250#χερμαδίῳ πρὸς στῆθος , ἔπαυσε δὲ θούριδος ἀλκῆς ;
urn:cts:greekLit:tlg0012.tlg001.allen:15.251#καὶ δὴ ἔγωγʼ ἐφάμην νέκυας καὶ δῶμʼ Ἀΐδαο
urn:cts:greekLit:tlg0012.tlg001.allen:15.252#ἤματι τῷδʼ ἵξεσθαι , ἐπεὶ φίλον ἄϊον ἦτορ .
urn:cts:greekLit:tlg0012.tlg001.allen:15.253#τὸν δʼ αὖτε προσέειπεν ἄναξ ἑκάεργος Ἀπόλλων ·
urn:cts:greekLit:tlg0012.tlg001.allen:15.254#θάρσει νῦν · τοῖόν τοι ἀοσσητῆρα Κρονίων
urn:cts:greekLit:tlg0012.tlg001.allen:15.255#ἐξ Ἴδης προέηκε παρεστάμεναι καὶ ἀμύνειν
urn:cts:greekLit:tlg0012.tlg001.allen:15.256#Φοῖβον Ἀπόλλωνα χρυσάορον , ὅς σε πάρος περ
urn:cts:greekLit:tlg0012.tlg001.allen:15.257#ῥύομʼ , ὁμῶς αὐτόν τε καὶ αἰπεινὸν πτολίεθρον .
urn:cts:greekLit:tlg0012.tlg001.allen:15.258#ἀλλʼ ἄγε νῦν ἱππεῦσιν ἐπότρυνον πολέεσσι
urn:cts:greekLit:tlg0012.tlg001.allen:15.259#νηυσὶν ἔπι γλαφυρῇσιν ἐλαυνέμεν ὠκέας ἵππους ·
urn:cts:greekLit:tlg0012.tlg001.allen:15.260#αὐτὰρ ἐγὼ προπάροιθε κιὼν ἵπποισι κέλευθον
urn:cts:greekLit:tlg0012.tlg001.allen:15.261#πᾶσαν λειανέω , τρέψω δʼ ἥρωας Ἀχαιούς .
urn:cts:greekLit:tlg0012.tlg001.allen:15.262#ὣς εἰπὼν ἔμπνευσε μένος μέγα ποιμένι λαῶν .
urn:cts:greekLit:tlg0012.tlg001.allen:15.263#ὡς δʼ ὅτε τις στατὸς ἵππος ἀκοστήσας ἐπὶ φάτνῃ
urn:cts:greekLit:tlg0012.tlg001.allen:15.264#δεσμὸν ἀπορρήξας θείῃ πεδίοιο κροαίνων
urn:cts:greekLit:tlg0012.tlg001.allen:15.265#εἰωθὼς λούεσθαι ἐϋρρεῖος ποταμοῖο
urn:cts:greekLit:tlg0012.tlg001.allen:15.266#κυδιόων · ὑψοῦ δὲ κάρη ἔχει , ἀμφὶ δὲ χαῖται
urn:cts:greekLit:tlg0012.tlg001.allen:15.267#ὤμοις ἀΐσσονται · ὃ δʼ ἀγλαΐηφι πεποιθὼς
urn:cts:greekLit:tlg0012.tlg001.allen:15.268#ῥίμφά ἑ γοῦνα φέρει μετά τʼ ἤθεα καὶ νομὸν ἵππων ·
urn:cts:greekLit:tlg0012.tlg001.allen:15.269#ὣς Ἕκτωρ λαιψηρὰ πόδας καὶ γούνατʼ ἐνώμα
urn:cts:greekLit:tlg0012.tlg001.allen:15.270#ὀτρύνων ἱππῆας , ἐπεὶ θεοῦ ἔκλυεν αὐδήν .
urn:cts:greekLit:tlg0012.tlg001.allen:15.271#οἳ δʼ ὥς τʼ ἢ ἔλαφον κεραὸν ἢ ἄγριον αἶγα
urn:cts:greekLit:tlg0012.tlg001.allen:15.272#ἐσσεύαντο κύνες τε καὶ ἀνέρες ἀγροιῶται ·
urn:cts:greekLit:tlg0012.tlg001.allen:15.273#τὸν μέν τʼ ἠλίβατος πέτρη καὶ δάσκιος ὕλη
urn:cts:greekLit:tlg0012.tlg001.allen:15.274#εἰρύσατʼ , οὐδʼ ἄρα τέ σφι κιχήμεναι αἴσιμον ἦεν ·
urn:cts:greekLit:tlg0012.tlg001.allen:15.275#τῶν δέ θʼ ὑπὸ ἰαχῆς ἐφάνη λὶς ἠϋγένειος
urn:cts:greekLit:tlg0012.tlg001.allen:15.276#εἰς ὁδόν , αἶψα δὲ πάντας ἀπέτραπε καὶ μεμαῶτας ·
urn:cts:greekLit:tlg0012.tlg001.allen:15.277#ὣς Δαναοὶ εἷος μὲν ὁμιλαδὸν αἰὲν ἕποντο
urn:cts:greekLit:tlg0012.tlg001.allen:15.278#νύσσοντες ξίφεσίν τε καὶ ἔγχεσιν ἀμφιγύοισιν ·
urn:cts:greekLit:tlg0012.tlg001.allen:15.279#αὐτὰρ ἐπεὶ ἴδον Ἕκτορʼ ἐποιχόμενον στίχας ἀνδρῶν
urn:cts:greekLit:tlg0012.tlg001.allen:15.280#τάρβησαν , πᾶσιν δὲ παραὶ ποσὶ κάππεσε θυμός .
urn:cts:greekLit:tlg0012.tlg001.allen:15.281#τοῖσι δʼ ἔπειτʼ ἀγόρευε Θόας Ἀνδραίμονος υἱός ,
urn:cts:greekLit:tlg0012.tlg001.allen:15.282#Αἰτωλῶν ὄχʼ ἄριστος ἐπιστάμενος μὲν ἄκοντι
urn:cts:greekLit:tlg0012.tlg001.allen:15.283#ἐσθλὸς δʼ ἐν σταδίῃ · ἀγορῇ δέ ἑ παῦροι Ἀχαιῶν
urn:cts:greekLit:tlg0012.tlg001.allen:15.284#νίκων , ὁππότε κοῦροι ἐρίσσειαν περὶ μύθων ·
urn:cts:greekLit:tlg0012.tlg001.allen:15.285#ὅ σφιν ἐϋφρονέων ἀγορήσατο καὶ μετέειπεν ·
urn:cts:greekLit:tlg0012.tlg001.allen:15.286#ὢ πόποι ἦ μέγα θαῦμα τόδʼ ὀφθαλμοῖσιν ὁρῶμαι ,
urn:cts:greekLit:tlg0012.tlg001.allen:15.287#οἷον δʼ αὖτʼ ἐξαῦτις ἀνέστη κῆρας ἀλύξας
urn:cts:greekLit:tlg0012.tlg001.allen:15.288#Ἕκτωρ · ἦ θήν μιν μάλα ἔλπετο θυμὸς ἑκάστου
urn:cts:greekLit:tlg0012.tlg001.allen:15.289#χερσὶν ὑπʼ Αἴαντος θανέειν Τελαμωνιάδαο .
urn:cts:greekLit:tlg0012.tlg001.allen:15.290#ἀλλά τις αὖτε θεῶν ἐρρύσατο καὶ ἐσάωσεν
urn:cts:greekLit:tlg0012.tlg001.allen:15.291#Ἕκτορʼ , ὃ δὴ πολλῶν Δαναῶν ὑπὸ γούνατʼ ἔλυσεν ,
urn:cts:greekLit:tlg0012.tlg001.allen:15.292#ὡς καὶ νῦν ἔσσεσθαι ὀΐομαι · οὐ γὰρ ἄτερ γε
urn:cts:greekLit:tlg0012.tlg001.allen:15.293#Ζηνὸς ἐριγδούπου πρόμος ἵσταται ὧδε μενοινῶν .
urn:cts:greekLit:tlg0012.tlg001.allen:15.294#ἀλλʼ ἄγεθʼ ὡς ἂν ἐγὼν εἴπω πειθώμεθα πάντες .
urn:cts:greekLit:tlg0012.tlg001.allen:15.295#πληθὺν μὲν ποτὶ νῆας ἀνώξομεν ἀπονέεσθαι ·
urn:cts:greekLit:tlg0012.tlg001.allen:15.296#αὐτοὶ δʼ , ὅσσοι ἄριστοι ἐνὶ στρατῷ εὐχόμεθʼ εἶναι ,
urn:cts:greekLit:tlg0012.tlg001.allen:15.297#στήομεν , εἴ κεν πρῶτον ἐρύξομεν ἀντιάσαντες
urn:cts:greekLit:tlg0012.tlg001.allen:15.298#δούρατʼ ἀνασχόμενοι · τὸν δʼ οἴω καὶ μεμαῶτα
urn:cts:greekLit:tlg0012.tlg001.allen:15.299#θυμῷ δείσεσθαι Δαναῶν καταδῦναι ὅμιλον .
urn:cts:greekLit:tlg0012.tlg001.allen:15.300#ὣς ἔφαθʼ , οἳ δʼ ἄρα τοῦ μάλα μὲν κλύον ἠδὲ πίθοντο ·
urn:cts:greekLit:tlg0012.tlg001.allen:15.301#οἳ μὲν ἄρʼ ἀμφʼ Αἴαντα καὶ Ἰδομενῆα ἄνακτα
urn:cts:greekLit:tlg0012.tlg001.allen:15.302#Τεῦκρον Μηριόνην τε Μέγην τʼ ἀτάλαντον Ἄρηϊ
urn:cts:greekLit:tlg0012.tlg001.allen:15.303#ὑσμίνην ἤρτυνον ἀριστῆας καλέσαντες
urn:cts:greekLit:tlg0012.tlg001.allen:15.304#Ἕκτορι καὶ Τρώεσσιν ἐναντίον · αὐτὰρ ὀπίσσω
urn:cts:greekLit:tlg0012.tlg001.allen:15.305#ἣ πληθὺς ἐπὶ νῆας Ἀχαιῶν ἀπονέοντο .
urn:cts:greekLit:tlg0012.tlg001.allen:15.306#Τρῶες δὲ προὔτυψαν ἀολλέες , ἦρχε δʼ ἄρʼ Ἕκτωρ
urn:cts:greekLit:tlg0012.tlg001.allen:15.307#μακρὰ βιβάς · πρόσθεν δὲ κίʼ αὐτοῦ Φοῖβος Ἀπόλλων
urn:cts:greekLit:tlg0012.tlg001.allen:15.308#εἱμένος ὤμοιιν νεφέλην , ἔχε δʼ αἰγίδα θοῦριν
urn:cts:greekLit:tlg0012.tlg001.allen:15.309#δεινὴν ἀμφιδάσειαν ἀριπρεπέʼ , ἣν ἄρα χαλκεὺς
urn:cts:greekLit:tlg0012.tlg001.allen:15.310#Ἥφαιστος Διὶ δῶκε φορήμεναι ἐς φόβον ἀνδρῶν ·
urn:cts:greekLit:tlg0012.tlg001.allen:15.311#τὴν ἄρʼ ὅ γʼ ἐν χείρεσσιν ἔχων ἡγήσατο λαῶν .
urn:cts:greekLit:tlg0012.tlg001.allen:15.312#Ἀργεῖοι δʼ ὑπέμειναν ἀολλέες , ὦρτο δʼ ἀϋτὴ
urn:cts:greekLit:tlg0012.tlg001.allen:15.313#ὀξεῖʼ ἀμφοτέρωθεν , ἀπὸ νευρῆφι δʼ ὀϊστοὶ
urn:cts:greekLit:tlg0012.tlg001.allen:15.314#θρῷσκον · πολλὰ δὲ δοῦρα θρασειάων ἀπὸ χειρῶν
urn:cts:greekLit:tlg0012.tlg001.allen:15.315#ἄλλα μὲν ἐν χροῒ πήγνυτʼ ἀρηϊθόων αἰζηῶν ,
urn:cts:greekLit:tlg0012.tlg001.allen:15.316#πολλὰ δὲ καὶ μεσσηγὺ πάρος χρόα λευκὸν ἐπαυρεῖν
urn:cts:greekLit:tlg0012.tlg001.allen:15.317#ἐν γαίῃ ἵσταντο λιλαιόμενα χροὸς ἆσαι .
urn:cts:greekLit:tlg0012.tlg001.allen:15.318#ὄφρα μὲν αἰγίδα χερσὶν ἔχʼ ἀτρέμα Φοῖβος Ἀπόλλων ,
urn:cts:greekLit:tlg0012.tlg001.allen:15.319#τόφρα μάλʼ ἀμφοτέρων βέλεʼ ἥπτετο , πῖπτε δὲ λαός .
urn:cts:greekLit:tlg0012.tlg001.allen:15.320#αὐτὰρ ἐπεὶ κατʼ ἐνῶπα ἰδὼν Δαναῶν ταχυπώλων
urn:cts:greekLit:tlg0012.tlg001.allen:15.321#σεῖσʼ , ἐπὶ δʼ αὐτὸς ἄϋσε μάλα μέγα , τοῖσι δὲ θυμὸν
urn:cts:greekLit:tlg0012.tlg001.allen:15.322#ἐν στήθεσσιν ἔθελξε , λάθοντο δὲ θούριδος ἀλκῆς .
urn:cts:greekLit:tlg0012.tlg001.allen:15.323#οἳ δʼ ὥς τʼ ἠὲ βοῶν ἀγέλην ἢ πῶϋ μέγʼ οἰῶν
urn:cts:greekLit:tlg0012.tlg001.allen:15.324#θῆρε δύω κλονέωσι μελαίνης νυκτὸς ἀμολγῷ
urn:cts:greekLit:tlg0012.tlg001.allen:15.325#ἐλθόντʼ ἐξαπίνης σημάντορος οὐ παρεόντος ,
urn:cts:greekLit:tlg0012.tlg001.allen:15.326#ὣς ἐφόβηθεν Ἀχαιοὶ ἀνάλκιδες · ἐν γὰρ Ἀπόλλων
urn:cts:greekLit:tlg0012.tlg001.allen:15.327#ἧκε φόβον , Τρωσὶν δὲ καὶ Ἕκτορι κῦδος ὄπαζεν .
urn:cts:greekLit:tlg0012.tlg001.allen:15.328#ἔνθα δʼ ἀνὴρ ἕλεν ἄνδρα κεδασθείσης ὑσμίνης .
urn:cts:greekLit:tlg0012.tlg001.allen:15.329#Ἕκτωρ μὲν Στιχίον τε καὶ Ἀρκεσίλαον ἔπεφνε ,
urn:cts:greekLit:tlg0012.tlg001.allen:15.330#τὸν μὲν Βοιωτῶν ἡγήτορα χαλκοχιτώνων ,
urn:cts:greekLit:tlg0012.tlg001.allen:15.331#τὸν δὲ Μενεσθῆος μεγαθύμου πιστὸν ἑταῖρον ·
urn:cts:greekLit:tlg0012.tlg001.allen:15.332#Αἰνείας δὲ Μέδοντα καὶ Ἴασον ἐξενάριξεν .
urn:cts:greekLit:tlg0012.tlg001.allen:15.333#ἤτοι ὃ μὲν νόθος υἱὸς Ὀϊλῆος θείοιο
urn:cts:greekLit:tlg0012.tlg001.allen:15.334#ἔσκε Μέδων Αἴαντος ἀδελφεός · αὐτὰρ ἔναιεν
urn:cts:greekLit:tlg0012.tlg001.allen:15.335#ἐν Φυλάκῃ γαίης ἄπο πατρίδος ἄνδρα κατακτὰς
urn:cts:greekLit:tlg0012.tlg001.allen:15.336#γνωτὸν μητρυιῆς Ἐριώπιδος , ἣν ἔχʼ Ὀϊλεύς ·
urn:cts:greekLit:tlg0012.tlg001.allen:15.337#Ἴασος αὖτʼ ἀρχὸς μὲν Ἀθηναίων ἐτέτυκτο ,
urn:cts:greekLit:tlg0012.tlg001.allen:15.338#υἱὸς δὲ Σφήλοιο καλέσκετο Βουκολίδαο .
urn:cts:greekLit:tlg0012.tlg001.allen:15.339#Μηκιστῆ δʼ ἕλε Πουλυδάμας , Ἐχίον δὲ Πολίτης
urn:cts:greekLit:tlg0012.tlg001.allen:15.340#πρώτῃ ἐν ὑσμίνῃ , Κλονίον δʼ ἕλε δῖος Ἀγήνωρ .
urn:cts:greekLit:tlg0012.tlg001.allen:15.341#Δηΐοχον δὲ Πάρις βάλε νείατον ὦμον ὄπισθε
urn:cts:greekLit:tlg0012.tlg001.allen:15.342#φεύγοντʼ ἐν προμάχοισι , διὰ πρὸ δὲ χαλκὸν ἔλασσεν .
urn:cts:greekLit:tlg0012.tlg001.allen:15.343#ὄφρʼ οἳ τοὺς ἐνάριζον ἀπʼ ἔντεα , τόφρα δʼ Ἀχαιοὶ
urn:cts:greekLit:tlg0012.tlg001.allen:15.344#τάφρῳ καὶ σκολόπεσσιν ἐνιπλήξαντες ὀρυκτῇ
urn:cts:greekLit:tlg0012.tlg001.allen:15.345#ἔνθα καὶ ἔνθα φέβοντο , δύοντο δὲ τεῖχος ἀνάγκῃ .
urn:cts:greekLit:tlg0012.tlg001.allen:15.346#Ἕκτωρ δὲ Τρώεσσιν ἐκέκλετο μακρὸν ἀΰσας
urn:cts:greekLit:tlg0012.tlg001.allen:15.347#νηυσὶν ἐπισσεύεσθαι , ἐᾶν δʼ ἔναρα βροτόεντα ·
urn:cts:greekLit:tlg0012.tlg001.allen:15.348#ὃν δʼ ἂν ἐγὼν ἀπάνευθε νεῶν ἑτέρωθι νοήσω ,
urn:cts:greekLit:tlg0012.tlg001.allen:15.349#αὐτοῦ οἱ θάνατον μητίσομαι , οὐδέ νυ τόν γε
urn:cts:greekLit:tlg0012.tlg001.allen:15.350#γνωτοί τε γνωταί τε πυρὸς λελάχωσι θανόντα ,
urn:cts:greekLit:tlg0012.tlg001.allen:15.351#ἀλλὰ κύνες ἐρύουσι πρὸ ἄστεος ἡμετέροιο .
urn:cts:greekLit:tlg0012.tlg001.allen:15.352#ὣς εἰπὼν μάστιγι κατωμαδὸν ἤλασεν ἵππους
urn:cts:greekLit:tlg0012.tlg001.allen:15.353#κεκλόμενος Τρώεσσι κατὰ στίχας · οἳ δὲ σὺν αὐτῷ
urn:cts:greekLit:tlg0012.tlg001.allen:15.354#πάντες ὁμοκλήσαντες ἔχον ἐρυσάρματας ἵππους
urn:cts:greekLit:tlg0012.tlg001.allen:15.355#ἠχῇ θεσπεσίῃ · προπάροιθε δὲ Φοῖβος Ἀπόλλων
urn:cts:greekLit:tlg0012.tlg001.allen:15.356#ῥεῖʼ ὄχθας καπέτοιο βαθείης ποσσὶν ἐρείπων
urn:cts:greekLit:tlg0012.tlg001.allen:15.357#ἐς μέσσον κατέβαλλε , γεφύρωσεν δὲ κέλευθον
urn:cts:greekLit:tlg0012.tlg001.allen:15.358#μακρὴν ἠδʼ εὐρεῖαν , ὅσον τʼ ἐπὶ δουρὸς ἐρωὴ
urn:cts:greekLit:tlg0012.tlg001.allen:15.359#γίγνεται , ὁππότʼ ἀνὴρ σθένεος πειρώμενος ᾗσι .
urn:cts:greekLit:tlg0012.tlg001.allen:15.360#τῇ ῥʼ οἵ γε προχέοντο φαλαγγηδόν , πρὸ δʼ Ἀπόλλων
urn:cts:greekLit:tlg0012.tlg001.allen:15.361#αἰγίδʼ ἔχων ἐρίτιμον · ἔρειπε δὲ τεῖχος Ἀχαιῶν
urn:cts:greekLit:tlg0012.tlg001.allen:15.362#ῥεῖα μάλʼ , ὡς ὅτε τις ψάμαθον πάϊς ἄγχι θαλάσσης ,
urn:cts:greekLit:tlg0012.tlg001.allen:15.363#ὅς τʼ ἐπεὶ οὖν ποιήσῃ ἀθύρματα νηπιέῃσιν
urn:cts:greekLit:tlg0012.tlg001.allen:15.364#ἂψ αὖτις συνέχευε ποσὶν καὶ χερσὶν ἀθύρων .
urn:cts:greekLit:tlg0012.tlg001.allen:15.365#ὥς ῥα σὺ ἤϊε Φοῖβε πολὺν κάματον καὶ ὀϊζὺν
urn:cts:greekLit:tlg0012.tlg001.allen:15.366#σύγχεας Ἀργείων , αὐτοῖσι δὲ φύζαν ἐνῶρσας .
urn:cts:greekLit:tlg0012.tlg001.allen:15.367#ὣς οἳ μὲν παρὰ νηυσὶν ἐρητύοντο μένοντες ,
urn:cts:greekLit:tlg0012.tlg001.allen:15.368#ἀλλήλοισί τε κεκλόμενοι καὶ πᾶσι θεοῖσι
urn:cts:greekLit:tlg0012.tlg001.allen:15.369#χεῖρας ἀνίσχοντες μεγάλʼ εὐχετόωντο ἕκαστος ·
urn:cts:greekLit:tlg0012.tlg001.allen:15.370#Νέστωρ αὖτε μάλιστα Γερήνιος οὖρος Ἀχαιῶν
urn:cts:greekLit:tlg0012.tlg001.allen:15.371#εὔχετο χεῖρʼ ὀρέγων εἰς οὐρανὸν ἀστερόεντα ·
urn:cts:greekLit:tlg0012.tlg001.allen:15.372#Ζεῦ πάτερ εἴ ποτέ τίς τοι ἐν Ἄργεΐ περ πολυπύρῳ
urn:cts:greekLit:tlg0012.tlg001.allen:15.373#ἢ βοὸς ἢ οἰὸς κατὰ πίονα μηρία καίων
urn:cts:greekLit:tlg0012.tlg001.allen:15.374#εὔχετο νοστῆσαι , σὺ δʼ ὑπέσχεο καὶ κατένευσας ,
urn:cts:greekLit:tlg0012.tlg001.allen:15.375#τῶν μνῆσαι καὶ ἄμυνον Ὀλύμπιε νηλεὲς ἦμαρ ,
urn:cts:greekLit:tlg0012.tlg001.allen:15.376#μηδʼ οὕτω Τρώεσσιν ἔα δάμνασθαι Ἀχαιούς .
urn:cts:greekLit:tlg0012.tlg001.allen:15.377#ὣς ἔφατʼ εὐχόμενος , μέγα δʼ ἔκτυπε μητίετα Ζεύς ,
urn:cts:greekLit:tlg0012.tlg001.allen:15.378#ἀράων ἀΐων Νηληϊάδαο γέροντος .
urn:cts:greekLit:tlg0012.tlg001.allen:15.379#Τρῶες δʼ ὡς ἐπύθοντο Διὸς κτύπον αἰγιόχοιο ,
urn:cts:greekLit:tlg0012.tlg001.allen:15.380#μᾶλλον ἐπʼ Ἀργείοισι θόρον , μνήσαντο δὲ χάρμης .
urn:cts:greekLit:tlg0012.tlg001.allen:15.381#οἳ δʼ ὥς τε μέγα κῦμα θαλάσσης εὐρυπόροιο
urn:cts:greekLit:tlg0012.tlg001.allen:15.382#νηὸς ὑπὲρ τοίχων καταβήσεται , ὁππότʼ ἐπείγῃ
urn:cts:greekLit:tlg0012.tlg001.allen:15.383#ἲς ἀνέμου · ἣ γάρ τε μάλιστά γε κύματʼ ὀφέλλει ·
urn:cts:greekLit:tlg0012.tlg001.allen:15.384#ὣς Τρῶες μεγάλῃ ἰαχῇ κατὰ τεῖχος ἔβαινον ,
urn:cts:greekLit:tlg0012.tlg001.allen:15.385#ἵππους δʼ εἰσελάσαντες ἐπὶ πρύμνῃσι μάχοντο
urn:cts:greekLit:tlg0012.tlg001.allen:15.386#ἔγχεσιν ἀμφιγύοις αὐτοσχεδόν , οἳ μὲν ἀφʼ ἵππων ,
urn:cts:greekLit:tlg0012.tlg001.allen:15.387#οἳ δʼ ἀπὸ νηῶν ὕψι μελαινάων ἐπιβάντες
urn:cts:greekLit:tlg0012.tlg001.allen:15.388#μακροῖσι ξυστοῖσι , τά ῥά σφʼ ἐπὶ νηυσὶν ἔκειτο
urn:cts:greekLit:tlg0012.tlg001.allen:15.389#ναύμαχα κολλήεντα , κατὰ στόμα εἱμένα χαλκῷ .
urn:cts:greekLit:tlg0012.tlg001.allen:15.390#Πάτροκλος δʼ εἷος μὲν Ἀχαιοί τε Τρῶές τε
urn:cts:greekLit:tlg0012.tlg001.allen:15.391#τείχεος ἀμφεμάχοντο θοάων ἔκτοθι νηῶν ,
urn:cts:greekLit:tlg0012.tlg001.allen:15.392#τόφρʼ ὅ γʼ ἐνὶ κλισίῃ ἀγαπήνορος Εὐρυπύλοιο
urn:cts:greekLit:tlg0012.tlg001.allen:15.393#ἧστό τε καὶ τὸν ἔτερπε λόγοις , ἐπὶ δʼ ἕλκεϊ λυγρῷ
urn:cts:greekLit:tlg0012.tlg001.allen:15.394#φάρμακʼ ἀκέσματʼ ἔπασσε μελαινάων ὀδυνάων .
urn:cts:greekLit:tlg0012.tlg001.allen:15.395#αὐτὰρ ἐπεὶ δὴ τεῖχος ἐπεσσυμένους ἐνόησε
urn:cts:greekLit:tlg0012.tlg001.allen:15.396#Τρῶας , ἀτὰρ Δαναῶν γένετο ἰαχή τε φόβος τε ,
urn:cts:greekLit:tlg0012.tlg001.allen:15.397#ᾤμωξέν τʼ ἄρʼ ἔπειτα καὶ ὣ πεπλήγετο μηρὼ
urn:cts:greekLit:tlg0012.tlg001.allen:15.398#χερσὶ καταπρηνέσσʼ , ὀλοφυρόμενος δʼ ἔπος ηὔδα ·
urn:cts:greekLit:tlg0012.tlg001.allen:15.399#Εὐρύπυλʼ οὐκ ἔτι τοι δύναμαι χατέοντί περʼ ἔμπης
urn:cts:greekLit:tlg0012.tlg001.allen:15.400#ἐνθάδε παρμενέμεν · δὴ γὰρ μέγα νεῖκος ὄρωρεν ·
urn:cts:greekLit:tlg0012.tlg001.allen:15.401#ἀλλὰ σὲ μὲν θεράπων ποτιτερπέτω , αὐτὰρ ἔγωγε
urn:cts:greekLit:tlg0012.tlg001.allen:15.402#σπεύσομαι εἰς Ἀχιλῆα , ἵνʼ ὀτρύνω πολεμίζειν .
urn:cts:greekLit:tlg0012.tlg001.allen:15.403#τίς δʼ οἶδʼ εἴ κέν οἱ σὺν δαίμονι θυμὸν ὀρίνω
urn:cts:greekLit:tlg0012.tlg001.allen:15.404#παρειπών ; ἀγαθὴ δὲ παραίφασίς ἐστιν ἑταίρου .
urn:cts:greekLit:tlg0012.tlg001.allen:15.405#τὸν μὲν ἄρʼ ὣς εἰπόντα πόδες φέρον · αὐτὰρ Ἀχαιοὶ
urn:cts:greekLit:tlg0012.tlg001.allen:15.406#Τρῶας ἐπερχομένους μένον ἔμπεδον , οὐδʼ ἐδύναντο
urn:cts:greekLit:tlg0012.tlg001.allen:15.407#παυροτέρους περ ἐόντας ἀπώσασθαι παρὰ νηῶν ·
urn:cts:greekLit:tlg0012.tlg001.allen:15.408#οὐδέ ποτε Τρῶες Δαναῶν ἐδύναντο φάλαγγας
urn:cts:greekLit:tlg0012.tlg001.allen:15.409#ῥηξάμενοι κλισίῃσι μιγήμεναι ἠδὲ νέεσσιν .
urn:cts:greekLit:tlg0012.tlg001.allen:15.410#ἀλλʼ ὥς τε στάθμη δόρυ νήϊον ἐξιθύνει
urn:cts:greekLit:tlg0012.tlg001.allen:15.411#τέκτονος ἐν παλάμῃσι δαήμονος , ὅς ῥά τε πάσης
urn:cts:greekLit:tlg0012.tlg001.allen:15.412#εὖ εἰδῇ σοφίης ὑποθημοσύνῃσιν Ἀθήνης ,
urn:cts:greekLit:tlg0012.tlg001.allen:15.413#ὣς μὲν τῶν ἐπὶ ἶσα μάχη τέτατο πτόλεμός τε ·
urn:cts:greekLit:tlg0012.tlg001.allen:15.414#ἄλλοι δʼ ἀμφʼ ἄλλῃσι μάχην ἐμάχοντο νέεσσιν ,
urn:cts:greekLit:tlg0012.tlg001.allen:15.415#Ἕκτωρ δʼ ἄντʼ Αἴαντος ἐείσατο κυδαλίμοιο .
urn:cts:greekLit:tlg0012.tlg001.allen:15.416#τὼ δὲ μιῆς περὶ νηὸς ἔχον πόνον , οὐδὲ δύναντο
urn:cts:greekLit:tlg0012.tlg001.allen:15.417#οὔθʼ ὃ τὸν ἐξελάσαι καὶ ἐνιπρῆσαι πυρὶ νῆα
urn:cts:greekLit:tlg0012.tlg001.allen:15.418#οὔθʼ ὃ τὸν ἂψ ὤσασθαι , ἐπεί ῥʼ ἐπέλασσέ γε δαίμων .
urn:cts:greekLit:tlg0012.tlg001.allen:15.419#ἔνθʼ υἷα Κλυτίοιο Καλήτορα φαίδιμος Αἴας
urn:cts:greekLit:tlg0012.tlg001.allen:15.420#πῦρ ἐς νῆα φέροντα κατὰ στῆθος βάλε δουρί .
urn:cts:greekLit:tlg0012.tlg001.allen:15.421#δούπησεν δὲ πεσών , δαλὸς δέ οἱ ἔκπεσε χειρός .
urn:cts:greekLit:tlg0012.tlg001.allen:15.422#Ἕκτωρ δʼ ὡς ἐνόησεν ἀνεψιὸν ὀφθαλμοῖσιν
urn:cts:greekLit:tlg0012.tlg001.allen:15.423#ἐν κονίῃσι πεσόντα νεὸς προπάροιθε μελαίνης ,
urn:cts:greekLit:tlg0012.tlg001.allen:15.424#Τρωσί τε καὶ Λυκίοισιν ἐκέκλετο μακρὸν ἀΰσας ·
urn:cts:greekLit:tlg0012.tlg001.allen:15.425#Τρῶες καὶ Λύκιοι καὶ Δάρδανοι ἀγχιμαχηταὶ
urn:cts:greekLit:tlg0012.tlg001.allen:15.426#μὴ δή πω χάζεσθε μάχης ἐν στείνεϊ τῷδε ,
urn:cts:greekLit:tlg0012.tlg001.allen:15.427#ἀλλʼ υἷα Κλυτίοιο σαώσατε , μή μιν Ἀχαιοὶ
urn:cts:greekLit:tlg0012.tlg001.allen:15.428#τεύχεα συλήσωσι νεῶν ἐν ἀγῶνι πεσόντα .
urn:cts:greekLit:tlg0012.tlg001.allen:15.429#ὣς εἰπὼν Αἴαντος ἀκόντισε δουρὶ φαεινῷ .
urn:cts:greekLit:tlg0012.tlg001.allen:15.430#τοῦ μὲν ἅμαρθʼ , ὃ δʼ ἔπειτα Λυκόφρονα Μάστορος υἱὸν
urn:cts:greekLit:tlg0012.tlg001.allen:15.431#Αἴαντος θεράποντα Κυθήριον , ὅς ῥα παρʼ αὐτῷ
urn:cts:greekLit:tlg0012.tlg001.allen:15.432#ναῖʼ , ἐπεὶ ἄνδρα κατέκτα Κυθήροισι ζαθέοισι ,
urn:cts:greekLit:tlg0012.tlg001.allen:15.433#τόν ῥʼ ἔβαλεν κεφαλὴν ὑπὲρ οὔατος ὀξέϊ χαλκῷ
urn:cts:greekLit:tlg0012.tlg001.allen:15.434#ἑσταότʼ ἄγχʼ Αἴαντος · ὃ δʼ ὕπτιος ἐν κονίῃσι
urn:cts:greekLit:tlg0012.tlg001.allen:15.435#νηὸς ἄπο πρυμνῆς χαμάδις πέσε , λύντο δὲ γυῖα .
urn:cts:greekLit:tlg0012.tlg001.allen:15.436#Αἴας δʼ ἐρρίγησε , κασίγνητον δὲ προσηύδα ·
urn:cts:greekLit:tlg0012.tlg001.allen:15.437#Τεῦκρε πέπον δὴ νῶϊν ἀπέκτατο πιστὸς ἑταῖρος
urn:cts:greekLit:tlg0012.tlg001.allen:15.438#Μαστορίδης , ὃν νῶϊ Κυθηρόθεν ἔνδον ἐόντα
urn:cts:greekLit:tlg0012.tlg001.allen:15.439#ἶσα φίλοισι τοκεῦσιν ἐτίομεν ἐν μεγάροισι ·
urn:cts:greekLit:tlg0012.tlg001.allen:15.440#τὸν δʼ Ἕκτωρ μεγάθυμος ἀπέκτανε . ποῦ νύ τοι ἰοὶ
urn:cts:greekLit:tlg0012.tlg001.allen:15.441#ὠκύμοροι καὶ τόξον ὅ τοι πόρε Φοῖβος Ἀπόλλων ;
urn:cts:greekLit:tlg0012.tlg001.allen:15.442#ὣς φάθʼ , ὃ δὲ ξυνέηκε , θέων δέ οἱ ἄγχι παρέστη ,
urn:cts:greekLit:tlg0012.tlg001.allen:15.443#τόξον ἔχων ἐν χειρὶ παλίντονον ἠδὲ φαρέτρην
urn:cts:greekLit:tlg0012.tlg001.allen:15.444#ἰοδόκον · μάλα δʼ ὦκα βέλεα Τρώεσσιν ἐφίει .
urn:cts:greekLit:tlg0012.tlg001.allen:15.445#καί ῥʼ ἔβαλε Κλεῖτον Πεισήνορος ἀγλαὸν υἱὸν
urn:cts:greekLit:tlg0012.tlg001.allen:15.446#Πουλυδάμαντος ἑταῖρον ἀγαυοῦ Πανθοΐδαο
urn:cts:greekLit:tlg0012.tlg001.allen:15.447#ἡνία χερσὶν ἔχοντα · ὃ μὲν πεπόνητο καθʼ ἵππους ·
urn:cts:greekLit:tlg0012.tlg001.allen:15.448#τῇ γὰρ ἔχʼ ᾗ ῥα πολὺ πλεῖσται κλονέοντο φάλαγγες
urn:cts:greekLit:tlg0012.tlg001.allen:15.449#Ἕκτορι καὶ Τρώεσσι χαριζόμενος · τάχα δʼ αὐτῷ
urn:cts:greekLit:tlg0012.tlg001.allen:15.450#ἦλθε κακόν , τό οἱ οὔ τις ἐρύκακεν ἱεμένων περ .
urn:cts:greekLit:tlg0012.tlg001.allen:15.451#αὐχένι γάρ οἱ ὄπισθε πολύστονος ἔμπεσεν ἰός ·
urn:cts:greekLit:tlg0012.tlg001.allen:15.452#ἤριπε δʼ ἐξ ὀχέων , ὑπερώησαν δέ οἱ ἵπποι
urn:cts:greekLit:tlg0012.tlg001.allen:15.453#κείνʼ ὄχεα κροτέοντες . ἄναξ δʼ ἐνόησε τάχιστα
urn:cts:greekLit:tlg0012.tlg001.allen:15.454#Πουλυδάμας , καὶ πρῶτος ἐναντίος ἤλυθεν ἵππων .
urn:cts:greekLit:tlg0012.tlg001.allen:15.455#τοὺς μὲν ὅ γʼ Ἀστυνόῳ Προτιάονος υἱέϊ δῶκε ,
urn:cts:greekLit:tlg0012.tlg001.allen:15.456#πολλὰ δʼ ἐπότρυνε σχεδὸν ἴσχειν εἰσορόωντα
urn:cts:greekLit:tlg0012.tlg001.allen:15.457#ἵππους · αὐτὸς δʼ αὖτις ἰὼν προμάχοισιν ἐμίχθη .
urn:cts:greekLit:tlg0012.tlg001.allen:15.458#Τεῦκρος δʼ ἄλλον ὀϊστὸν ἐφʼ Ἕκτορι χαλκοκορυστῇ
urn:cts:greekLit:tlg0012.tlg001.allen:15.459#αἴνυτο , καί κεν ἔπαυσε μάχης ἐπὶ νηυσὶν Ἀχαιῶν ,
urn:cts:greekLit:tlg0012.tlg001.allen:15.460#εἴ μιν ἀριστεύοντα βαλὼν ἐξείλετο θυμόν .
urn:cts:greekLit:tlg0012.tlg001.allen:15.461#ἀλλʼ οὐ λῆθε Διὸς πυκινὸν νόον , ὅς ῥʼ ἐφύλασσεν
urn:cts:greekLit:tlg0012.tlg001.allen:15.462#Ἕκτορʼ , ἀτὰρ Τεῦκρον Τελαμώνιον εὖχος ἀπηύρα ,
urn:cts:greekLit:tlg0012.tlg001.allen:15.463#ὅς οἱ ἐϋστρεφέα νευρὴν ἐν ἀμύμονι τόξῳ
urn:cts:greekLit:tlg0012.tlg001.allen:15.464#ῥῆξʼ ἐπὶ τῷ ἐρύοντι · παρεπλάγχθη δέ οἱ ἄλλῃ
urn:cts:greekLit:tlg0012.tlg001.allen:15.465#ἰὸς χαλκοβαρής , τόξον δέ οἱ ἔκπεσε χειρός .
urn:cts:greekLit:tlg0012.tlg001.allen:15.466#Τεῦκρος δʼ ἐρρίγησε , κασίγνητον δὲ προσηύδα ·
urn:cts:greekLit:tlg0012.tlg001.allen:15.467#ὢ πόποι ἦ δὴ πάγχυ μάχης ἐπὶ μήδεα κείρει
urn:cts:greekLit:tlg0012.tlg001.allen:15.468#δαίμων ἡμετέρης , ὅ τέ μοι βιὸν ἔκβαλε χειρός ,
urn:cts:greekLit:tlg0012.tlg001.allen:15.469#νευρὴν δʼ ἐξέρρηξε νεόστροφον , ἣν ἐνέδησα
urn:cts:greekLit:tlg0012.tlg001.allen:15.470#πρώϊον , ὄφρʼ ἀνέχοιτο θαμὰ θρῴσκοντας ὀϊστούς .
urn:cts:greekLit:tlg0012.tlg001.allen:15.471#τὸν δʼ ἠμείβετʼ ἔπειτα μέγας Τελαμώνιος Αἴας ·
urn:cts:greekLit:tlg0012.tlg001.allen:15.472#ὦ πέπον ἀλλὰ βιὸν μὲν ἔα καὶ ταρφέας ἰοὺς
urn:cts:greekLit:tlg0012.tlg001.allen:15.473#κεῖσθαι , ἐπεὶ συνέχευε θεὸς Δαναοῖσι μεγήρας ·
urn:cts:greekLit:tlg0012.tlg001.allen:15.474#αὐτὰρ χερσὶν ἑλὼν δολιχὸν δόρυ καὶ σάκος ὤμῳ
urn:cts:greekLit:tlg0012.tlg001.allen:15.475#μάρναό τε Τρώεσσι καὶ ἄλλους ὄρνυθι λαούς .
urn:cts:greekLit:tlg0012.tlg001.allen:15.476#μὴ μὰν ἀσπουδί γε δαμασσάμενοί περ ἕλοιεν
urn:cts:greekLit:tlg0012.tlg001.allen:15.477#νῆας ἐϋσσέλμους , ἀλλὰ μνησώμεθα χάρμης .
urn:cts:greekLit:tlg0012.tlg001.allen:15.478#ὣς φάθʼ , ὃ δὲ τόξον μὲν ἐνὶ κλισίῃσιν ἔθηκεν ,
urn:cts:greekLit:tlg0012.tlg001.allen:15.479#αὐτὰρ ὅ γʼ ἀμφʼ ὤμοισι σάκος θέτο τετραθέλυμνον ,
urn:cts:greekLit:tlg0012.tlg001.allen:15.480#κρατὶ δʼ ἐπʼ ἰφθίμῳ κυνέην εὔτυκτον ἔθηκεν
urn:cts:greekLit:tlg0012.tlg001.allen:15.481#ἵππουριν , δεινὸν δὲ λόφος καθύπερθεν ἔνευεν ·
urn:cts:greekLit:tlg0012.tlg001.allen:15.482#εἵλετο δʼ ἄλκιμον ἔγχος ἀκαχμένον ὀξέϊ χαλκῷ ,
urn:cts:greekLit:tlg0012.tlg001.allen:15.483#βῆ δʼ ἰέναι , μάλα δʼ ὦκα θέων Αἴαντι παρέστη .
urn:cts:greekLit:tlg0012.tlg001.allen:15.484#Ἕκτωρ δʼ ὡς εἶδεν Τεύκρου βλαφθέντα βέλεμνα ,
urn:cts:greekLit:tlg0012.tlg001.allen:15.485#Τρωσί τε καὶ Λυκίοισιν ἐκέκλετο μακρὸν ἀΰσας ·
urn:cts:greekLit:tlg0012.tlg001.allen:15.486#Τρῶες καὶ Λύκιοι καὶ Δάρδανοι ἀγχιμαχηταὶ
urn:cts:greekLit:tlg0012.tlg001.allen:15.487#ἀνέρες ἔστε φίλοι , μνήσασθε δὲ θούριδος ἀλκῆς
urn:cts:greekLit:tlg0012.tlg001.allen:15.488#νῆας ἀνὰ γλαφυράς · δὴ γὰρ ἴδον ὀφθαλμοῖσιν
urn:cts:greekLit:tlg0012.tlg001.allen:15.489#ἀνδρὸς ἀριστῆος Διόθεν βλαφθέντα βέλεμνα .
urn:cts:greekLit:tlg0012.tlg001.allen:15.490#ῥεῖα δʼ ἀρίγνωτος Διὸς ἀνδράσι γίγνεται ἀλκή ,
urn:cts:greekLit:tlg0012.tlg001.allen:15.491#ἠμὲν ὁτέοισιν κῦδος ὑπέρτερον ἐγγυαλίξῃ ,
urn:cts:greekLit:tlg0012.tlg001.allen:15.492#ἠδʼ ὅτινας μινύθῃ τε καὶ οὐκ ἐθέλῃσιν ἀμύνειν ,
urn:cts:greekLit:tlg0012.tlg001.allen:15.493#ὡς νῦν Ἀργείων μινύθει μένος , ἄμμι δʼ ἀρήγει .
urn:cts:greekLit:tlg0012.tlg001.allen:15.494#ἀλλὰ μάχεσθʼ ἐπὶ νηυσὶν ἀολλέες · ὃς δέ κεν ὑμέων
urn:cts:greekLit:tlg0012.tlg001.allen:15.495#βλήμενος ἠὲ τυπεὶς θάνατον καὶ πότμον ἐπίσπῃ
urn:cts:greekLit:tlg0012.tlg001.allen:15.496#τεθνάτω · οὔ οἱ ἀεικὲς ἀμυνομένῳ περὶ πάτρης
urn:cts:greekLit:tlg0012.tlg001.allen:15.497#τεθνάμεν · ἀλλʼ ἄλοχός τε σόη καὶ παῖδες ὀπίσσω ,
urn:cts:greekLit:tlg0012.tlg001.allen:15.498#καὶ οἶκος καὶ κλῆρος ἀκήρατος , εἴ κεν Ἀχαιοὶ
urn:cts:greekLit:tlg0012.tlg001.allen:15.499#οἴχωνται σὺν νηυσὶ φίλην ἐς πατρίδα γαῖαν .
urn:cts:greekLit:tlg0012.tlg001.allen:15.500#ὣς εἰπὼν ὄτρυνε μένος καὶ θυμὸν ἑκάστου .
urn:cts:greekLit:tlg0012.tlg001.allen:15.501#Αἴας δʼ αὖθʼ ἑτέρωθεν ἐκέκλετο οἷς ἑτάροισιν ·
urn:cts:greekLit:tlg0012.tlg001.allen:15.502#αἰδὼς Ἀργεῖοι · νῦν ἄρκιον ἢ ἀπολέσθαι
urn:cts:greekLit:tlg0012.tlg001.allen:15.503#ἠὲ σαωθῆναι καὶ ἀπώσασθαι κακὰ νηῶν .
urn:cts:greekLit:tlg0012.tlg001.allen:15.504#ἦ ἔλπεσθʼ ἢν νῆας ἕλῃ κορυθαίολος Ἕκτωρ
urn:cts:greekLit:tlg0012.tlg001.allen:15.505#ἐμβαδὸν ἵξεσθαι ἣν πατρίδα γαῖαν ἕκαστος ;
urn:cts:greekLit:tlg0012.tlg001.allen:15.506#ἦ οὐκ ὀτρύνοντος ἀκούετε λαὸν ἅπαντα
urn:cts:greekLit:tlg0012.tlg001.allen:15.507#Ἕκτορος , ὃς δὴ νῆας ἐνιπρῆσαι μενεαίνει ;
urn:cts:greekLit:tlg0012.tlg001.allen:15.508#οὐ μὰν ἔς γε χορὸν κέλετʼ ἐλθέμεν , ἀλλὰ μάχεσθαι .
urn:cts:greekLit:tlg0012.tlg001.allen:15.509#ἡμῖν δʼ οὔ τις τοῦδε νόος καὶ μῆτις ἀμείνων
urn:cts:greekLit:tlg0012.tlg001.allen:15.510#ἢ αὐτοσχεδίῃ μῖξαι χεῖράς τε μένος τε .
urn:cts:greekLit:tlg0012.tlg001.allen:15.511#βέλτερον ἢ ἀπολέσθαι ἕνα χρόνον ἠὲ βιῶναι
urn:cts:greekLit:tlg0012.tlg001.allen:15.512#ἢ δηθὰ στρεύγεσθαι ἐν αἰνῇ δηϊοτῆτι
urn:cts:greekLit:tlg0012.tlg001.allen:15.513#ὧδʼ αὔτως παρὰ νηυσὶν ὑπʼ ἀνδράσι χειροτέροισιν .
urn:cts:greekLit:tlg0012.tlg001.allen:15.514#ὣς εἰπὼν ὄτρυνε μένος καὶ θυμὸν ἑκάστου .
urn:cts:greekLit:tlg0012.tlg001.allen:15.515#ἔνθʼ Ἕκτωρ μὲν ἕλε Σχεδίον Περιμήδεος υἱὸν
urn:cts:greekLit:tlg0012.tlg001.allen:15.516#ἀρχὸν Φωκήων , Αἴας δʼ ἕλε Λαοδάμαντα
urn:cts:greekLit:tlg0012.tlg001.allen:15.517#ἡγεμόνα πρυλέων Ἀντήνορος ἀγλαὸν υἱόν ·
urn:cts:greekLit:tlg0012.tlg001.allen:15.518#Πουλυδάμας δʼ Ὦτον Κυλλήνιον ἐξενάριξε
urn:cts:greekLit:tlg0012.tlg001.allen:15.519#Φυλεΐδεω ἕταρον , μεγαθύμων ἀρχὸν Ἐπειῶν .
urn:cts:greekLit:tlg0012.tlg001.allen:15.520#τῷ δὲ Μέγης ἐπόρουσεν ἰδών · ὃ δʼ ὕπαιθα λιάσθη
urn:cts:greekLit:tlg0012.tlg001.allen:15.521#Πουλυδάμας · καὶ τοῦ μὲν ἀπήμβροτεν · οὐ γὰρ Ἀπόλλων
urn:cts:greekLit:tlg0012.tlg001.allen:15.522#εἴα Πάνθου υἱὸν ἐνὶ προμάχοισι δαμῆναι ·
urn:cts:greekLit:tlg0012.tlg001.allen:15.523#αὐτὰρ ὅ γε Κροίσμου στῆθος μέσον οὔτασε δουρί .
urn:cts:greekLit:tlg0012.tlg001.allen:15.524#δούπησεν δὲ πεσών · ὃ δʼ ἀπʼ ὤμων τεύχεʼ ἐσύλα .
urn:cts:greekLit:tlg0012.tlg001.allen:15.525#τόφρα δὲ τῷ ἐπόρουσε Δόλοψ αἰχμῆς ἐῢ εἰδὼς
urn:cts:greekLit:tlg0012.tlg001.allen:15.526#Λαμπετίδης , ὃν Λάμπος ἐγείνατο φέρτατον υἱὸν
urn:cts:greekLit:tlg0012.tlg001.allen:15.527#Λαομεδοντιάδης εὖ εἰδότα θούριδος ἀλκῆς ,
urn:cts:greekLit:tlg0012.tlg001.allen:15.528#ὃς τότε Φυλεΐδαο μέσον σάκος οὔτασε δουρὶ
urn:cts:greekLit:tlg0012.tlg001.allen:15.529#ἐγγύθεν ὁρμηθείς · πυκινὸς δέ οἱ ἤρκεσε θώρηξ ,
urn:cts:greekLit:tlg0012.tlg001.allen:15.530#τόν ῥʼ ἐφόρει γυάλοισιν ἀρηρότα · τόν ποτε Φυλεὺς
urn:cts:greekLit:tlg0012.tlg001.allen:15.531#ἤγαγεν ἐξ Ἐφύρης , ποταμοῦ ἄπο Σελλήεντος .
urn:cts:greekLit:tlg0012.tlg001.allen:15.532#ξεῖνος γάρ οἱ ἔδωκεν ἄναξ ἀνδρῶν Εὐφήτης
urn:cts:greekLit:tlg0012.tlg001.allen:15.533#ἐς πόλεμον φορέειν δηΐων ἀνδρῶν ἀλεωρήν ·
urn:cts:greekLit:tlg0012.tlg001.allen:15.534#ὅς οἱ καὶ τότε παιδὸς ἀπὸ χροὸς ἤρκεσʼ ὄλεθρον .
urn:cts:greekLit:tlg0012.tlg001.allen:15.535#τοῦ δὲ Μέγης κόρυθος χαλκήρεος ἱπποδασείης
urn:cts:greekLit:tlg0012.tlg001.allen:15.536#κύμβαχον ἀκρότατον νύξʼ ἔγχεϊ ὀξυόεντι ,
urn:cts:greekLit:tlg0012.tlg001.allen:15.537#ῥῆξε δʼ ἀφʼ ἵππειον λόφον αὐτοῦ · πᾶς δὲ χαμᾶζε
urn:cts:greekLit:tlg0012.tlg001.allen:15.538#κάππεσεν ἐν κονίῃσι νέον φοίνικι φαεινός .
urn:cts:greekLit:tlg0012.tlg001.allen:15.539#εἷος ὃ τῷ πολέμιζε μένων , ἔτι δʼ ἔλπετο νίκην ,
urn:cts:greekLit:tlg0012.tlg001.allen:15.540#τόφρα δέ οἱ Μενέλαος ἀρήϊος ἦλθεν ἀμύντωρ ,
urn:cts:greekLit:tlg0012.tlg001.allen:15.541#στῆ δʼ εὐρὰξ σὺν δουρὶ λαθών , βάλε δʼ ὦμον ὄπισθεν ·
urn:cts:greekLit:tlg0012.tlg001.allen:15.542#αἰχμὴ δὲ στέρνοιο διέσσυτο μαιμώωσα
urn:cts:greekLit:tlg0012.tlg001.allen:15.543#πρόσσω ἱεμένη · ὃ δʼ ἄρα πρηνὴς ἐλιάσθη .
urn:cts:greekLit:tlg0012.tlg001.allen:15.544#τὼ μὲν ἐεισάσθην χαλκήρεα τεύχεʼ ἀπʼ ὤμων
urn:cts:greekLit:tlg0012.tlg001.allen:15.545#συλήσειν · Ἕκτωρ δὲ κασιγνήτοισι κέλευσε
urn:cts:greekLit:tlg0012.tlg001.allen:15.546#πᾶσι μάλα , πρῶτον δʼ Ἱκεταονίδην ἐνένιπεν
urn:cts:greekLit:tlg0012.tlg001.allen:15.547#ἴφθιμον Μελάνιππον . ὃ δʼ ὄφρα μὲν εἰλίποδας βοῦς
urn:cts:greekLit:tlg0012.tlg001.allen:15.548#βόσκʼ ἐν Περκώτῃ δηΐων ἀπὸ νόσφιν ἐόντων ·
urn:cts:greekLit:tlg0012.tlg001.allen:15.549#αὐτὰρ ἐπεὶ Δαναῶν νέες ἤλυθον ἀμφιέλισσαι ,
urn:cts:greekLit:tlg0012.tlg001.allen:15.550#ἂψ εἰς Ἴλιον ἦλθε , μετέπρεπε δὲ Τρώεσσι ,
urn:cts:greekLit:tlg0012.tlg001.allen:15.551#ναῖε δὲ πὰρ Πριάμῳ , ὃ δέ μιν τίεν ἶσα τέκεσσι ·
urn:cts:greekLit:tlg0012.tlg001.allen:15.552#τόν ῥʼ Ἕκτωρ ἐνένιπεν ἔπος τʼ ἔφατʼ ἔκ τʼ ὀνόμαζεν ·
urn:cts:greekLit:tlg0012.tlg001.allen:15.553#οὕτω δὴ Μελάνιππε μεθήσομεν ; οὐδέ νυ σοί περ
urn:cts:greekLit:tlg0012.tlg001.allen:15.554#ἐντρέπεται φίλον ἦτορ ἀνεψιοῦ κταμένοιο ;
urn:cts:greekLit:tlg0012.tlg001.allen:15.555#οὐχ ὁράᾳς οἷον Δόλοπος περὶ τεύχεʼ ἕπουσιν ;
urn:cts:greekLit:tlg0012.tlg001.allen:15.556#ἀλλʼ ἕπευ · οὐ γὰρ ἔτʼ ἔστιν ἀποσταδὸν Ἀργείοισι
urn:cts:greekLit:tlg0012.tlg001.allen:15.557#μάρνασθαι , πρίν γʼ ἠὲ κατακτάμεν ἠὲ κατʼ ἄκρης
urn:cts:greekLit:tlg0012.tlg001.allen:15.558#Ἴλιον αἰπεινὴν ἑλέειν κτάσθαι τε πολίτας .
urn:cts:greekLit:tlg0012.tlg001.allen:15.559#ὣς εἰπὼν ὃ μὲν ἦρχʼ , ὃ δʼ ἅμʼ ἕσπετο ἰσόθεος φώς ·
urn:cts:greekLit:tlg0012.tlg001.allen:15.560#Ἀργείους δʼ ὄτρυνε μέγας Τελαμώνιος Αἴας ·
urn:cts:greekLit:tlg0012.tlg001.allen:15.561#ὦ φίλοι ἀνέρες ἔστε , καὶ αἰδῶ θέσθʼ ἐνὶ θυμῷ ,
urn:cts:greekLit:tlg0012.tlg001.allen:15.562#ἀλλήλους τʼ αἰδεῖσθε κατὰ κρατερὰς ὑσμίνας .
urn:cts:greekLit:tlg0012.tlg001.allen:15.563#αἰδομένων δʼ ἀνδρῶν πλέονες σόοι ἠὲ πέφανται ·
urn:cts:greekLit:tlg0012.tlg001.allen:15.564#φευγόντων δʼ οὔτʼ ἂρ κλέος ὄρνυται οὔτέ τις ἀλκή .
urn:cts:greekLit:tlg0012.tlg001.allen:15.565#ὣς ἔφαθʼ , οἳ δὲ καὶ αὐτοὶ ἀλέξασθαι μενέαινον ,
urn:cts:greekLit:tlg0012.tlg001.allen:15.566#ἐν θυμῷ δʼ ἐβάλοντο ἔπος , φράξαντο δὲ νῆας
urn:cts:greekLit:tlg0012.tlg001.allen:15.567#ἕρκεϊ χαλκείῳ · ἐπὶ δὲ Ζεὺς Τρῶας ἔγειρεν .
urn:cts:greekLit:tlg0012.tlg001.allen:15.568#Ἀντίλοχον δʼ ὄτρυνε βοὴν ἀγαθὸς Μενέλαος ·
urn:cts:greekLit:tlg0012.tlg001.allen:15.569#Ἀντίλοχʼ οὔ τις σεῖο νεώτερος ἄλλος Ἀχαιῶν ,
urn:cts:greekLit:tlg0012.tlg001.allen:15.570#οὔτε ποσὶν θάσσων οὔτʼ ἄλκιμος ὡς σὺ μάχεσθαι ·
urn:cts:greekLit:tlg0012.tlg001.allen:15.571#εἴ τινά που Τρώων ἐξάλμενος ἄνδρα βάλοισθα .
urn:cts:greekLit:tlg0012.tlg001.allen:15.572#ὣς εἰπὼν ὃ μὲν αὖτις ἀπέσσυτο , τὸν δʼ ὀρόθυνεν ·
urn:cts:greekLit:tlg0012.tlg001.allen:15.573#ἐκ δʼ ἔθορε προμάχων , καὶ ἀκόντισε δουρὶ φαεινῷ
urn:cts:greekLit:tlg0012.tlg001.allen:15.574#ἀμφὶ ἓ παπτήνας · ὑπὸ δὲ Τρῶες κεκάδοντο
urn:cts:greekLit:tlg0012.tlg001.allen:15.575#ἀνδρὸς ἀκοντίσσαντος · ὃ δʼ οὐχ ἅλιον βέλος ἧκεν ,
urn:cts:greekLit:tlg0012.tlg001.allen:15.576#ἀλλʼ Ἱκετάονος υἱὸν ὑπέρθυμον Μελάνιππον
urn:cts:greekLit:tlg0012.tlg001.allen:15.577#νισόμενον πόλεμον δὲ βάλε στῆθος παρὰ μαζόν .
urn:cts:greekLit:tlg0012.tlg001.allen:15.578#δούπησεν δὲ πεσών , τὸν δὲ σκότος ὄσσε κάλυψεν .
urn:cts:greekLit:tlg0012.tlg001.allen:15.579#Ἀντίλοχος δʼ ἐπόρουσε κύων ὥς , ὅς τʼ ἐπὶ νεβρῷ
urn:cts:greekLit:tlg0012.tlg001.allen:15.580#βλημένῳ ἀΐξῃ , τόν τʼ ἐξ εὐνῆφι θορόντα
urn:cts:greekLit:tlg0012.tlg001.allen:15.581#θηρητὴρ ἐτύχησε βαλών , ὑπέλυσε δὲ γυῖα ·
urn:cts:greekLit:tlg0012.tlg001.allen:15.582#ὣς ἐπὶ σοὶ Μελάνιππε θόρʼ Ἀντίλοχος μενεχάρμης
urn:cts:greekLit:tlg0012.tlg001.allen:15.583#τεύχεα συλήσων · ἀλλʼ οὐ λάθεν Ἕκτορα δῖον ,
urn:cts:greekLit:tlg0012.tlg001.allen:15.584#ὅς ῥά οἱ ἀντίος ἦλθε θέων ἀνὰ δηϊοτῆτα .
urn:cts:greekLit:tlg0012.tlg001.allen:15.585#Ἀντίλοχος δʼ οὐ μεῖνε θοός περ ἐὼν πολεμιστής ,
urn:cts:greekLit:tlg0012.tlg001.allen:15.586#ἀλλʼ ὅ γʼ ἄρʼ ἔτρεσε θηρὶ κακὸν ῥέξαντι ἐοικώς ,
urn:cts:greekLit:tlg0012.tlg001.allen:15.587#ὅς τε κύνα κτείνας ἢ βουκόλον ἀμφὶ βόεσσι
urn:cts:greekLit:tlg0012.tlg001.allen:15.588#φεύγει πρίν περ ὅμιλον ἀολλισθήμεναι ἀνδρῶν ·
urn:cts:greekLit:tlg0012.tlg001.allen:15.589#ὣς τρέσε Νεστορίδης , ἐπὶ δὲ Τρῶές τε καὶ Ἕκτωρ
urn:cts:greekLit:tlg0012.tlg001.allen:15.590#ἠχῇ θεσπεσίῃ βέλεα στονόεντα χέοντο ·
urn:cts:greekLit:tlg0012.tlg001.allen:15.591#στῆ δὲ μεταστρεφθείς , ἐπεὶ ἵκετο ἔθνος ἑταίρων .
urn:cts:greekLit:tlg0012.tlg001.allen:15.592#Τρῶες δὲ λείουσιν ἐοικότες ὠμοφάγοισι
urn:cts:greekLit:tlg0012.tlg001.allen:15.593#νηυσὶν ἐπεσσεύοντο , Διὸς δʼ ἐτέλειον ἐφετμάς ,
urn:cts:greekLit:tlg0012.tlg001.allen:15.594#ὅ σφισιν αἰὲν ἔγειρε μένος μέγα , θέλγε δὲ θυμὸν
urn:cts:greekLit:tlg0012.tlg001.allen:15.595#Ἀργείων καὶ κῦδος ἀπαίνυτο , τοὺς δʼ ὀρόθυνεν .
urn:cts:greekLit:tlg0012.tlg001.allen:15.596#Ἕκτορι γάρ οἱ θυμὸς ἐβούλετο κῦδος ὀρέξαι
urn:cts:greekLit:tlg0012.tlg001.allen:15.597#Πριαμίδῃ , ἵνα νηυσὶ κορωνίσι θεσπιδαὲς πῦρ
urn:cts:greekLit:tlg0012.tlg001.allen:15.598#ἐμβάλοι ἀκάματον , Θέτιδος δʼ ἐξαίσιον ἀρὴν
urn:cts:greekLit:tlg0012.tlg001.allen:15.599#πᾶσαν ἐπικρήνειε · τὸ γὰρ μένε μητίετα Ζεὺς
urn:cts:greekLit:tlg0012.tlg001.allen:15.600#νηὸς καιομένης σέλας ὀφθαλμοῖσιν ἰδέσθαι .
urn:cts:greekLit:tlg0012.tlg001.allen:15.601#ἐκ γὰρ δὴ τοῦ μέλλε παλίωξιν παρὰ νηῶν
urn:cts:greekLit:tlg0012.tlg001.allen:15.602#θησέμεναι Τρώων , Δαναοῖσι δὲ κῦδος ὀρέξειν .
urn:cts:greekLit:tlg0012.tlg001.allen:15.603#τὰ φρονέων νήεσσιν ἔπι γλαφυρῇσιν ἔγειρεν
urn:cts:greekLit:tlg0012.tlg001.allen:15.604#Ἕκτορα Πριαμίδην μάλα περ μεμαῶτα καὶ αὐτόν .
urn:cts:greekLit:tlg0012.tlg001.allen:15.605#μαίνετο δʼ ὡς ὅτʼ Ἄρης ἐγχέσπαλος ἢ ὀλοὸν πῦρ
urn:cts:greekLit:tlg0012.tlg001.allen:15.606#οὔρεσι μαίνηται βαθέης ἐν τάρφεσιν ὕλης ·
urn:cts:greekLit:tlg0012.tlg001.allen:15.607#ἀφλοισμὸς δὲ περὶ στόμα γίγνετο , τὼ δέ οἱ ὄσσε
urn:cts:greekLit:tlg0012.tlg001.allen:15.608#λαμπέσθην βλοσυρῇσιν ὑπʼ ὀφρύσιν , ἀμφὶ δὲ πήληξ
urn:cts:greekLit:tlg0012.tlg001.allen:15.609#σμερδαλέον κροτάφοισι τινάσσετο μαρναμένοιο
urn:cts:greekLit:tlg0012.tlg001.allen:15.610#Ἕκτορος · αὐτὸς γάρ οἱ ἀπʼ αἰθέρος ἦεν ἀμύντωρ
urn:cts:greekLit:tlg0012.tlg001.allen:15.611#Ζεύς , ὅς μιν πλεόνεσσι μετʼ ἀνδράσι μοῦνον ἐόντα
urn:cts:greekLit:tlg0012.tlg001.allen:15.612#τίμα καὶ κύδαινε . μινυνθάδιος γὰρ ἔμελλεν
urn:cts:greekLit:tlg0012.tlg001.allen:15.613#ἔσσεσθʼ · ἤδη γάρ οἱ ἐπόρνυε μόρσιμον ἦμαρ
urn:cts:greekLit:tlg0012.tlg001.allen:15.614#Παλλὰς Ἀθηναίη ὑπὸ Πηλεΐδαο βίηφιν .
urn:cts:greekLit:tlg0012.tlg001.allen:15.615#καί ῥʼ ἔθελεν ῥῆξαι στίχας ἀνδρῶν πειρητίζων ,
urn:cts:greekLit:tlg0012.tlg001.allen:15.616#ᾗ δὴ πλεῖστον ὅμιλον ὅρα καὶ τεύχεʼ ἄριστα ·
urn:cts:greekLit:tlg0012.tlg001.allen:15.617#ἀλλʼ οὐδʼ ὧς δύνατο ῥῆξαι μάλα περ μενεαίνων ·
urn:cts:greekLit:tlg0012.tlg001.allen:15.618#ἴσχον γὰρ πυργηδὸν ἀρηρότες , ἠΰτε πέτρη
urn:cts:greekLit:tlg0012.tlg001.allen:15.619#ἠλίβατος μεγάλη πολιῆς ἁλὸς ἐγγὺς ἐοῦσα ,
urn:cts:greekLit:tlg0012.tlg001.allen:15.620#ἥ τε μένει λιγέων ἀνέμων λαιψηρὰ κέλευθα
urn:cts:greekLit:tlg0012.tlg001.allen:15.621#κύματά τε τροφόεντα , τά τε προσερεύγεται αὐτήν ·
urn:cts:greekLit:tlg0012.tlg001.allen:15.622#ὣς Δαναοὶ Τρῶας μένον ἔμπεδον οὐδὲ φέβοντο .
urn:cts:greekLit:tlg0012.tlg001.allen:15.623#αὐτὰρ ὃ λαμπόμενος πυρὶ πάντοθεν ἔνθορʼ ὁμίλῳ ,
urn:cts:greekLit:tlg0012.tlg001.allen:15.624#ἐν δʼ ἔπεσʼ ὡς ὅτε κῦμα θοῇ ἐν νηῒ πέσῃσι
urn:cts:greekLit:tlg0012.tlg001.allen:15.625#λάβρον ὑπαὶ νεφέων ἀνεμοτρεφές · ἣ δέ τε πᾶσα
urn:cts:greekLit:tlg0012.tlg001.allen:15.626#ἄχνῃ ὑπεκρύφθη , ἀνέμοιο δὲ δεινὸς ἀήτη
urn:cts:greekLit:tlg0012.tlg001.allen:15.627#ἱστίῳ ἐμβρέμεται , τρομέουσι δέ τε φρένα ναῦται
urn:cts:greekLit:tlg0012.tlg001.allen:15.628#δειδιότες · τυτθὸν γὰρ ὑπʼ ἐκ θανάτοιο φέρονται ·
urn:cts:greekLit:tlg0012.tlg001.allen:15.629#ὣς ἐδαΐζετο θυμὸς ἐνὶ στήθεσσιν Ἀχαιῶν .
urn:cts:greekLit:tlg0012.tlg001.allen:15.630#αὐτὰρ ὅ γʼ ὥς τε λέων ὀλοόφρων βουσὶν ἐπελθών ,
urn:cts:greekLit:tlg0012.tlg001.allen:15.631#αἵ ῥά τʼ ἐν εἱαμενῇ ἕλεος μεγάλοιο νέμονται
urn:cts:greekLit:tlg0012.tlg001.allen:15.632#μυρίαι , ἐν δέ τε τῇσι νομεὺς οὔ πω σάφα εἰδὼς
urn:cts:greekLit:tlg0012.tlg001.allen:15.633#θηρὶ μαχέσσασθαι ἕλικος βοὸς ἀμφὶ φονῇσιν ·
urn:cts:greekLit:tlg0012.tlg001.allen:15.634#ἤτοι ὃ μὲν πρώτῃσι καὶ ὑστατίῃσι βόεσσιν
urn:cts:greekLit:tlg0012.tlg001.allen:15.635#αἰὲν ὁμοστιχάει , ὃ δέ τʼ ἐν μέσσῃσιν ὀρούσας
urn:cts:greekLit:tlg0012.tlg001.allen:15.636#βοῦν ἔδει , αἳ δέ τε πᾶσαι ὑπέτρεσαν · ὣς τότʼ Ἀχαιοὶ
urn:cts:greekLit:tlg0012.tlg001.allen:15.637#θεσπεσίως ἐφόβηθεν ὑφʼ Ἕκτορι καὶ Διὶ πατρὶ
urn:cts:greekLit:tlg0012.tlg001.allen:15.638#πάντες , ὃ δʼ οἶον ἔπεφνε Μυκηναῖον Περιφήτην ,
urn:cts:greekLit:tlg0012.tlg001.allen:15.639#Κοπρῆος φίλον υἱόν , ὃς Εὐρυσθῆος ἄνακτος
urn:cts:greekLit:tlg0012.tlg001.allen:15.640#ἀγγελίης οἴχνεσκε βίῃ Ἡρακληείῃ .
urn:cts:greekLit:tlg0012.tlg001.allen:15.641#τοῦ γένετʼ ἐκ πατρὸς πολὺ χείρονος υἱὸς ἀμείνων
urn:cts:greekLit:tlg0012.tlg001.allen:15.642#παντοίας ἀρετάς , ἠμὲν πόδας ἠδὲ μάχεσθαι ,
urn:cts:greekLit:tlg0012.tlg001.allen:15.643#καὶ νόον ἐν πρώτοισι Μυκηναίων ἐτέτυκτο ·
urn:cts:greekLit:tlg0012.tlg001.allen:15.644#ὅς ῥα τόθʼ Ἕκτορι κῦδος ὑπέρτερον ἐγγυάλιξε .
urn:cts:greekLit:tlg0012.tlg001.allen:15.645#στρεφθεὶς γὰρ μετόπισθεν ἐν ἀσπίδος ἄντυγι πάλτο ,
urn:cts:greekLit:tlg0012.tlg001.allen:15.646#τὴν αὐτὸς φορέεσκε ποδηνεκέʼ ἕρκος ἀκόντων ·
urn:cts:greekLit:tlg0012.tlg001.allen:15.647#τῇ ὅ γʼ ἐνὶ βλαφθεὶς πέσεν ὕπτιος , ἀμφὶ δὲ πήληξ
urn:cts:greekLit:tlg0012.tlg001.allen:15.648#σμερδαλέον κονάβησε περὶ κροτάφοισι πεσόντος .
urn:cts:greekLit:tlg0012.tlg001.allen:15.649#Ἕκτωρ δʼ ὀξὺ νόησε , θέων δέ οἱ ἄγχι παρέστη ,
urn:cts:greekLit:tlg0012.tlg001.allen:15.650#στήθεϊ δʼ ἐν δόρυ πῆξε , φίλων δέ μιν ἐγγὺς ἑταίρων
urn:cts:greekLit:tlg0012.tlg001.allen:15.651#κτεῖνʼ · οἳ δʼ οὐκ ἐδύναντο καὶ ἀχνύμενοί περ ἑταίρου
urn:cts:greekLit:tlg0012.tlg001.allen:15.652#χραισμεῖν · αὐτοὶ γὰρ μάλα δείδισαν Ἕκτορα δῖον .
urn:cts:greekLit:tlg0012.tlg001.allen:15.653#εἰσωποὶ δʼ ἐγένοντο νεῶν , περὶ δʼ ἔσχεθον ἄκραι
urn:cts:greekLit:tlg0012.tlg001.allen:15.654#νῆες ὅσαι πρῶται εἰρύατο · τοὶ δʼ ἐπέχυντο .
urn:cts:greekLit:tlg0012.tlg001.allen:15.655#Ἀργεῖοι δὲ νεῶν μὲν ἐχώρησαν καὶ ἀνάγκῃ
urn:cts:greekLit:tlg0012.tlg001.allen:15.656#τῶν πρωτέων , αὐτοῦ δὲ παρὰ κλισίῃσιν ἔμειναν
urn:cts:greekLit:tlg0012.tlg001.allen:15.657#ἁθρόοι , οὐδὲ κέδασθεν ἀνὰ στρατόν · ἴσχε γὰρ αἰδὼς
urn:cts:greekLit:tlg0012.tlg001.allen:15.658#καὶ δέος · ἀζηχὲς γὰρ ὁμόκλεον ἀλλήλοισι .
urn:cts:greekLit:tlg0012.tlg001.allen:15.659#Νέστωρ αὖτε μάλιστα Γερήνιος οὖρος Ἀχαιῶν
urn:cts:greekLit:tlg0012.tlg001.allen:15.660#λίσσεθʼ ὑπὲρ τοκέων γουνούμενος ἄνδρα ἕκαστον ·
urn:cts:greekLit:tlg0012.tlg001.allen:15.661#ὦ φίλοι ἀνέρες ἔστε καὶ αἰδῶ θέσθʼ ἐνὶ θυμῷ
urn:cts:greekLit:tlg0012.tlg001.allen:15.662#ἄλλων ἀνθρώπων , ἐπὶ δὲ μνήσασθε ἕκαστος
urn:cts:greekLit:tlg0012.tlg001.allen:15.663#παίδων ἠδʼ ἀλόχων καὶ κτήσιος ἠδὲ τοκήων ,
urn:cts:greekLit:tlg0012.tlg001.allen:15.664#ἠμὲν ὅτεῳ ζώουσι καὶ ᾧ κατατεθνήκασι ·
urn:cts:greekLit:tlg0012.tlg001.allen:15.665#τῶν ὕπερ ἐνθάδʼ ἐγὼ γουνάζομαι οὐ παρεόντων
urn:cts:greekLit:tlg0012.tlg001.allen:15.666#ἑστάμεναι κρατερῶς , μὴ δὲ τρωπᾶσθε φόβον δέ .
urn:cts:greekLit:tlg0012.tlg001.allen:15.667#ὣς εἰπὼν ὄτρυνε μένος καὶ θυμὸν ἑκάστου .
urn:cts:greekLit:tlg0012.tlg001.allen:15.668#τοῖσι δʼ ἀπʼ ὀφθαλμῶν νέφος ἀχλύος ὦσεν Ἀθήνη
urn:cts:greekLit:tlg0012.tlg001.allen:15.669#θεσπέσιον · μάλα δέ σφι φόως γένετʼ ἀμφοτέρωθεν
urn:cts:greekLit:tlg0012.tlg001.allen:15.670#ἠμὲν πρὸς νηῶν καὶ ὁμοιΐου πολέμοιο .
urn:cts:greekLit:tlg0012.tlg001.allen:15.671#Ἕκτορα δὲ φράσσαντο βοὴν ἀγαθὸν καὶ ἑταίρους ,
urn:cts:greekLit:tlg0012.tlg001.allen:15.672#ἠμὲν ὅσοι μετόπισθεν ἀφέστασαν οὐδὲ μάχοντο ,
urn:cts:greekLit:tlg0012.tlg001.allen:15.673#ἠδʼ ὅσσοι παρὰ νηυσὶ μάχην ἐμάχοντο θοῇσιν .
urn:cts:greekLit:tlg0012.tlg001.allen:15.674#οὐδʼ ἄρʼ ἔτʼ Αἴαντι μεγαλήτορι ἥνδανε θυμῷ
urn:cts:greekLit:tlg0012.tlg001.allen:15.675#ἑστάμεν ἔνθά περ ἄλλοι ἀφέστασαν υἷες Ἀχαιῶν ·
urn:cts:greekLit:tlg0012.tlg001.allen:15.676#ἀλλʼ ὅ γε νηῶν ἴκριʼ ἐπῴχετο μακρὰ βιβάσθων ,
urn:cts:greekLit:tlg0012.tlg001.allen:15.677#νώμα δὲ ξυστὸν μέγα ναύμαχον ἐν παλάμῃσι
urn:cts:greekLit:tlg0012.tlg001.allen:15.678#κολλητὸν βλήτροισι δυωκαιεικοσίπηχυ .
urn:cts:greekLit:tlg0012.tlg001.allen:15.679#ὡς δʼ ὅτʼ ἀνὴρ ἵπποισι κελητίζειν ἐῢ εἰδώς ,
urn:cts:greekLit:tlg0012.tlg001.allen:15.680#ὅς τʼ ἐπεὶ ἐκ πολέων πίσυρας συναείρεται ἵππους ,
urn:cts:greekLit:tlg0012.tlg001.allen:15.681#σεύας ἐκ πεδίοιο μέγα προτὶ ἄστυ δίηται
urn:cts:greekLit:tlg0012.tlg001.allen:15.682#λαοφόρον καθʼ ὁδόν · πολέες τέ ἑ θηήσαντο
urn:cts:greekLit:tlg0012.tlg001.allen:15.683#ἀνέρες ἠδὲ γυναῖκες · ὃ δʼ ἔμπεδον ἀσφαλὲς αἰεὶ
urn:cts:greekLit:tlg0012.tlg001.allen:15.684#θρῴσκων ἄλλοτʼ ἐπʼ ἄλλον ἀμείβεται , οἳ δὲ πέτονται ·
urn:cts:greekLit:tlg0012.tlg001.allen:15.685#ὣς Αἴας ἐπὶ πολλὰ θοάων ἴκρια νηῶν
urn:cts:greekLit:tlg0012.tlg001.allen:15.686#φοίτα μακρὰ βιβάς , φωνὴ δέ οἱ αἰθέρʼ ἵκανεν ,
urn:cts:greekLit:tlg0012.tlg001.allen:15.687#αἰεὶ δὲ σμερδνὸν βοόων Δαναοῖσι κέλευε
urn:cts:greekLit:tlg0012.tlg001.allen:15.688#νηυσί τε καὶ κλισίῃσιν ἀμυνέμεν . οὐδὲ μὲν Ἕκτωρ
urn:cts:greekLit:tlg0012.tlg001.allen:15.689#μίμνεν ἐνὶ Τρώων ὁμάδῳ πύκα θωρηκτάων ·
urn:cts:greekLit:tlg0012.tlg001.allen:15.690#ἀλλʼ ὥς τʼ ὀρνίθων πετεηνῶν αἰετὸς αἴθων
urn:cts:greekLit:tlg0012.tlg001.allen:15.691#ἔθνος ἐφορμᾶται ποταμὸν πάρα βοσκομενάων
urn:cts:greekLit:tlg0012.tlg001.allen:15.692#χηνῶν ἢ γεράνων ἢ κύκνων δουλιχοδείρων ,
urn:cts:greekLit:tlg0012.tlg001.allen:15.693#ὣς Ἕκτωρ ἴθυσε νεὸς κυανοπρῴροιο
urn:cts:greekLit:tlg0012.tlg001.allen:15.694#ἀντίος ἀΐξας · τὸν δὲ Ζεὺς ὦσεν ὄπισθε
urn:cts:greekLit:tlg0012.tlg001.allen:15.695#χειρὶ μάλα μεγάλῃ , ὄτρυνε δὲ λαὸν ἅμʼ αὐτῷ .
urn:cts:greekLit:tlg0012.tlg001.allen:15.696#αὖτις δὲ δριμεῖα μάχη παρὰ νηυσὶν ἐτύχθη ·
urn:cts:greekLit:tlg0012.tlg001.allen:15.697#φαίης κʼ ἀκμῆτας καὶ ἀτειρέας ἀλλήλοισιν
urn:cts:greekLit:tlg0012.tlg001.allen:15.698#ἄντεσθʼ ἐν πολέμῳ , ὡς ἐσσυμένως ἐμάχοντο .
urn:cts:greekLit:tlg0012.tlg001.allen:15.699#τοῖσι δὲ μαρναμένοισιν ὅδʼ ἦν νόος · ἤτοι Ἀχαιοὶ
urn:cts:greekLit:tlg0012.tlg001.allen:15.700#οὐκ ἔφασαν φεύξεσθαι ὑπʼ ἐκ κακοῦ , ἀλλʼ ὀλέεσθαι ,
urn:cts:greekLit:tlg0012.tlg001.allen:15.701#Τρωσὶν δʼ ἔλπετο θυμὸς ἐνὶ στήθεσσιν ἑκάστου
urn:cts:greekLit:tlg0012.tlg001.allen:15.702#νῆας ἐνιπρήσειν κτενέειν θʼ ἥρωας Ἀχαιούς .
urn:cts:greekLit:tlg0012.tlg001.allen:15.703#οἳ μὲν τὰ φρονέοντες ἐφέστασαν ἀλλήλοισιν ·
urn:cts:greekLit:tlg0012.tlg001.allen:15.704#Ἕκτωρ δὲ πρυμνῆς νεὸς ἥψατο ποντοπόροιο
urn:cts:greekLit:tlg0012.tlg001.allen:15.705#καλῆς ὠκυάλου , ἣ Πρωτεσίλαον ἔνεικεν
urn:cts:greekLit:tlg0012.tlg001.allen:15.706#ἐς Τροίην , οὐδʼ αὖτις ἀπήγαγε πατρίδα γαῖαν .
urn:cts:greekLit:tlg0012.tlg001.allen:15.707#τοῦ περ δὴ περὶ νηὸς Ἀχαιοί τε Τρῶές τε
urn:cts:greekLit:tlg0012.tlg001.allen:15.708#δῄουν ἀλλήλους αὐτοσχεδόν · οὐδʼ ἄρα τοί γε
urn:cts:greekLit:tlg0012.tlg001.allen:15.709#τόξων ἀϊκὰς ἀμφὶς μένον οὐδʼ ἔτʼ ἀκόντων ,
urn:cts:greekLit:tlg0012.tlg001.allen:15.710#ἀλλʼ οἵ γʼ ἐγγύθεν ἱστάμενοι ἕνα θυμὸν ἔχοντες
urn:cts:greekLit:tlg0012.tlg001.allen:15.711#ὀξέσι δὴ πελέκεσσι καὶ ἀξίνῃσι μάχοντο
urn:cts:greekLit:tlg0012.tlg001.allen:15.712#καὶ ξίφεσιν μεγάλοισι καὶ ἔγχεσιν ἀμφιγύοισι .
urn:cts:greekLit:tlg0012.tlg001.allen:15.713#πολλὰ δὲ φάσγανα καλὰ μελάνδετα κωπήεντα
urn:cts:greekLit:tlg0012.tlg001.allen:15.714#ἄλλα μὲν ἐκ χειρῶν χαμάδις πέσον , ἄλλα δʼ ἀπʼ ὤμων
urn:cts:greekLit:tlg0012.tlg001.allen:15.715#ἀνδρῶν μαρναμένων · ῥέε δʼ αἵματι γαῖα μέλαινα .
urn:cts:greekLit:tlg0012.tlg001.allen:15.716#Ἕκτωρ δὲ πρύμνηθεν ἐπεὶ λάβεν οὐχὶ μεθίει
urn:cts:greekLit:tlg0012.tlg001.allen:15.717#ἄφλαστον μετὰ χερσὶν ἔχων , Τρωσὶν δὲ κέλευεν ·
urn:cts:greekLit:tlg0012.tlg001.allen:15.718#οἴσετε πῦρ , ἅμα δʼ αὐτοὶ ἀολλέες ὄρνυτʼ ἀϋτήν ·
urn:cts:greekLit:tlg0012.tlg001.allen:15.719#νῦν ἡμῖν πάντων Ζεὺς ἄξιον ἦμαρ ἔδωκε
urn:cts:greekLit:tlg0012.tlg001.allen:15.720#νῆας ἑλεῖν , αἳ δεῦρο θεῶν ἀέκητι μολοῦσαι
urn:cts:greekLit:tlg0012.tlg001.allen:15.721#ἡμῖν πήματα πολλὰ θέσαν , κακότητι γερόντων ,
urn:cts:greekLit:tlg0012.tlg001.allen:15.722#οἵ μʼ ἐθέλοντα μάχεσθαι ἐπὶ πρυμνῇσι νέεσσιν
urn:cts:greekLit:tlg0012.tlg001.allen:15.723#αὐτόν τʼ ἰσχανάασκον ἐρητύοντό τε λαόν ·
urn:cts:greekLit:tlg0012.tlg001.allen:15.724#ἀλλʼ εἰ δή ῥα τότε βλάπτε φρένας εὐρύοπα Ζεὺς
urn:cts:greekLit:tlg0012.tlg001.allen:15.725#ἡμετέρας , νῦν αὐτὸς ἐποτρύνει καὶ ἀνώγει .
urn:cts:greekLit:tlg0012.tlg001.allen:15.726#ὣς ἔφαθʼ , οἳ δʼ ἄρα μᾶλλον ἐπʼ Ἀργείοισιν ὄρουσαν .
urn:cts:greekLit:tlg0012.tlg001.allen:15.727#Αἴας δʼ οὐκέτʼ ἔμιμνε · βιάζετο γὰρ βελέεσσιν ·
urn:cts:greekLit:tlg0012.tlg001.allen:15.728#ἀλλʼ ἀνεχάζετο τυτθόν , ὀϊόμενος θανέεσθαι
urn:cts:greekLit:tlg0012.tlg001.allen:15.729#θρῆνυν ἐφʼ ἑπταπόδην , λίπε δʼ ἴκρια νηὸς ἐΐσης .
urn:cts:greekLit:tlg0012.tlg001.allen:15.730#ἔνθʼ ἄρʼ ὅ γʼ ἑστήκει δεδοκημένος , ἔγχεϊ δʼ αἰεὶ
urn:cts:greekLit:tlg0012.tlg001.allen:15.731#Τρῶας ἄμυνε νεῶν , ὅς τις φέροι ἀκάματον πῦρ ·
urn:cts:greekLit:tlg0012.tlg001.allen:15.732#αἰεὶ δὲ σμερδνὸν βοόων Δαναοῖσι κέλευε ·
urn:cts:greekLit:tlg0012.tlg001.allen:15.733#ὦ φίλοι ἥρωες Δαναοὶ θεράποντες Ἄρηος
urn:cts:greekLit:tlg0012.tlg001.allen:15.734#ἀνέρες ἔστε φίλοι , μνήσασθε δὲ θούριδος ἀλκῆς .
urn:cts:greekLit:tlg0012.tlg001.allen:15.735#ἠέ τινάς φαμεν εἶναι ἀοσσητῆρας ὀπίσσω ,
urn:cts:greekLit:tlg0012.tlg001.allen:15.736#ἦέ τι τεῖχος ἄρειον , ὅ κʼ ἀνδράσι λοιγὸν ἀμύναι ;
urn:cts:greekLit:tlg0012.tlg001.allen:15.737#οὐ μέν τι σχεδόν ἐστι πόλις πύργοις ἀραρυῖα ,
urn:cts:greekLit:tlg0012.tlg001.allen:15.738#ᾗ κʼ ἀπαμυναίμεσθʼ ἑτεραλκέα δῆμον ἔχοντες ·
urn:cts:greekLit:tlg0012.tlg001.allen:15.739#ἀλλʼ ἐν γὰρ Τρώων πεδίῳ πύκα θωρηκτάων
urn:cts:greekLit:tlg0012.tlg001.allen:15.740#πόντῳ κεκλιμένοι ἑκὰς ἥμεθα πατρίδος αἴης ·
urn:cts:greekLit:tlg0012.tlg001.allen:15.741#τὼ ἐν χερσὶ φόως , οὐ μειλιχίῃ πολέμοιο .
urn:cts:greekLit:tlg0012.tlg001.allen:15.742#ἦ , καὶ μαιμώων ἔφεπʼ ἔγχεϊ ὀξυόεντι .
urn:cts:greekLit:tlg0012.tlg001.allen:15.743#ὅς τις δὲ Τρώων κοίλῃς ἐπὶ νηυσὶ φέροιτο
urn:cts:greekLit:tlg0012.tlg001.allen:15.744#σὺν πυρὶ κηλείῳ , χάριν Ἕκτορος ὀτρύναντος ,
urn:cts:greekLit:tlg0012.tlg001.allen:15.745#τὸν δʼ Αἴας οὔτασκε δεδεγμένος ἔγχεϊ μακρῷ ·
urn:cts:greekLit:tlg0012.tlg001.allen:15.746#δώδεκα δὲ προπάροιθε νεῶν αὐτοσχεδὸν οὖτα .
urn:cts:greekLit:tlg0012.tlg001.allen:16.1#ὣς οἳ μὲν περὶ νηὸς ἐϋσσέλμοιο μάχοντο ·
urn:cts:greekLit:tlg0012.tlg001.allen:16.2#Πάτροκλος δʼ Ἀχιλῆϊ παρίστατο ποιμένι λαῶν
urn:cts:greekLit:tlg0012.tlg001.allen:16.3#δάκρυα θερμὰ χέων ὥς τε κρήνη μελάνυδρος ,
urn:cts:greekLit:tlg0012.tlg001.allen:16.4#ἥ τε κατʼ αἰγίλιπος πέτρης δνοφερὸν χέει ὕδωρ .
urn:cts:greekLit:tlg0012.tlg001.allen:16.5#τὸν δὲ ἰδὼν ᾤκτιρε ποδάρκης δῖος Ἀχιλλεύς ,
urn:cts:greekLit:tlg0012.tlg001.allen:16.6#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:16.7#τίπτε δεδάκρυσαι Πατρόκλεες , ἠΰτε κούρη
urn:cts:greekLit:tlg0012.tlg001.allen:16.8#νηπίη , ἥ θʼ ἅμα μητρὶ θέουσʼ ἀνελέσθαι ἀνώγει
urn:cts:greekLit:tlg0012.tlg001.allen:16.9#εἱανοῦ ἁπτομένη , καί τʼ ἐσσυμένην κατερύκει ,
urn:cts:greekLit:tlg0012.tlg001.allen:16.10#δακρυόεσσα δέ μιν ποτιδέρκεται , ὄφρʼ ἀνέληται ·
urn:cts:greekLit:tlg0012.tlg001.allen:16.11#τῇ ἴκελος Πάτροκλε τέρεν κατὰ δάκρυον εἴβεις .
urn:cts:greekLit:tlg0012.tlg001.allen:16.12#ἠέ τι Μυρμιδόνεσσι πιφαύσκεαι , ἢ ἐμοὶ αὐτῷ ,
urn:cts:greekLit:tlg0012.tlg001.allen:16.13#ἦέ τινʼ ἀγγελίην Φθίης ἐξέκλυες οἶος ;
urn:cts:greekLit:tlg0012.tlg001.allen:16.14#ζώειν μὰν ἔτι φασὶ Μενοίτιον Ἄκτορος υἱόν ,
urn:cts:greekLit:tlg0012.tlg001.allen:16.15#ζώει δʼ Αἰακίδης Πηλεὺς μετὰ Μυρμιδόνεσσι ;
urn:cts:greekLit:tlg0012.tlg001.allen:16.16#τῶν κε μάλʼ ἀμφοτέρων ἀκαχοίμεθα τεθνηώτων .
urn:cts:greekLit:tlg0012.tlg001.allen:16.17#ἦε σύ γʼ Ἀργείων ὀλοφύρεαι , ὡς ὀλέκονται
urn:cts:greekLit:tlg0012.tlg001.allen:16.18#νηυσὶν ἔπι γλαφυρῇσιν ὑπερβασίης ἕνεκα σφῆς ;
urn:cts:greekLit:tlg0012.tlg001.allen:16.19#ἐξαύδα , μὴ κεῦθε νόῳ , ἵνα εἴδομεν ἄμφω .
urn:cts:greekLit:tlg0012.tlg001.allen:16.20#τὸν δὲ βαρὺ στενάχων προσέφης Πατρόκλεες ἱππεῦ ·
urn:cts:greekLit:tlg0012.tlg001.allen:16.21#ὦ Ἀχιλεῦ Πηλῆος υἱὲ μέγα φέρτατʼ Ἀχαιῶν
urn:cts:greekLit:tlg0012.tlg001.allen:16.22#μὴ νεμέσα · τοῖον γὰρ ἄχος βεβίηκεν Ἀχαιούς .
urn:cts:greekLit:tlg0012.tlg001.allen:16.23#οἳ μὲν γὰρ δὴ πάντες , ὅσοι πάρος ἦσαν ἄριστοι ,
urn:cts:greekLit:tlg0012.tlg001.allen:16.24#ἐν νηυσὶν κέαται βεβλημένοι οὐτάμενοί τε .
urn:cts:greekLit:tlg0012.tlg001.allen:16.25#βέβληται μὲν ὃ Τυδεΐδης κρατερὸς Διομήδης ,
urn:cts:greekLit:tlg0012.tlg001.allen:16.26#οὔτασται δʼ Ὀδυσεὺς δουρικλυτὸς ἠδʼ Ἀγαμέμνων ,
urn:cts:greekLit:tlg0012.tlg001.allen:16.27#βέβληται δὲ καὶ Εὐρύπυλος κατὰ μηρὸν ὀϊστῷ .
urn:cts:greekLit:tlg0012.tlg001.allen:16.28#τοὺς μέν τʼ ἰητροὶ πολυφάρμακοι ἀμφιπένονται
urn:cts:greekLit:tlg0012.tlg001.allen:16.29#ἕλκεʼ ἀκειόμενοι · σὺ δʼ ἀμήχανος ἔπλευ Ἀχιλλεῦ .
urn:cts:greekLit:tlg0012.tlg001.allen:16.30#μὴ ἐμέ γʼ οὖν οὗτός γε λάβοι χόλος , ὃν σὺ φυλάσσεις
urn:cts:greekLit:tlg0012.tlg001.allen:16.31#αἰναρέτη · τί σευ ἄλλος ὀνήσεται ὀψίγονός περ
urn:cts:greekLit:tlg0012.tlg001.allen:16.32#αἴ κε μὴ Ἀργείοισιν ἀεικέα λοιγὸν ἀμύνῃς ;
urn:cts:greekLit:tlg0012.tlg001.allen:16.33#νηλεές , οὐκ ἄρα σοί γε πατὴρ ἦν ἱππότα Πηλεύς ,
urn:cts:greekLit:tlg0012.tlg001.allen:16.34#οὐδὲ Θέτις μήτηρ · γλαυκὴ δέ σε τίκτε θάλασσα
urn:cts:greekLit:tlg0012.tlg001.allen:16.35#πέτραι τʼ ἠλίβατοι , ὅτι τοι νόος ἐστὶν ἀπηνής .
urn:cts:greekLit:tlg0012.tlg001.allen:16.36#εἰ δέ τινα φρεσὶ σῇσι θεοπροπίην ἀλεείνεις
urn:cts:greekLit:tlg0012.tlg001.allen:16.37#καί τινά τοι πὰρ Ζηνὸς ἐπέφραδε πότνια μήτηρ ,
urn:cts:greekLit:tlg0012.tlg001.allen:16.38#ἀλλʼ ἐμέ περ πρόες ὦχʼ , ἃμα δʼ ἄλλον λαὸν ὄπασσον
urn:cts:greekLit:tlg0012.tlg001.allen:16.39#Μυρμιδόνων , ἤν πού τι φόως Δαναοῖσι γένωμαι .
urn:cts:greekLit:tlg0012.tlg001.allen:16.40#δὸς δέ μοι ὤμοιιν τὰ σὰ τεύχεα θωρηχθῆναι ,
urn:cts:greekLit:tlg0012.tlg001.allen:16.41#αἴ κʼ ἐμὲ σοὶ ἴσκοντες ἀπόσχωνται πολέμοιο
urn:cts:greekLit:tlg0012.tlg001.allen:16.42#Τρῶες , ἀναπνεύσωσι δʼ Ἀρήϊοι υἷες Ἀχαιῶν
urn:cts:greekLit:tlg0012.tlg001.allen:16.43#τειρόμενοι · ὀλίγη δέ τʼ ἀνάπνευσις πολέμοιο .
urn:cts:greekLit:tlg0012.tlg001.allen:16.44#ῥεῖα δέ κʼ ἀκμῆτες κεκμηότας ἄνδρας ἀϋτῇ
urn:cts:greekLit:tlg0012.tlg001.allen:16.45#ὤσαιμεν προτὶ ἄστυ νεῶν ἄπο καὶ κλισιάων .
urn:cts:greekLit:tlg0012.tlg001.allen:16.46#ὣς φάτο λισσόμενος μέγα νήπιος · ἦ γὰρ ἔμελλεν
urn:cts:greekLit:tlg0012.tlg001.allen:16.47#οἷ αὐτῷ θάνατόν τε κακὸν καὶ κῆρα λιτέσθαι .
urn:cts:greekLit:tlg0012.tlg001.allen:16.48#τὸν δὲ μέγʼ ὀχθήσας προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:16.49#ὤ μοι διογενὲς Πατρόκλεες οἷον ἔειπες ·
urn:cts:greekLit:tlg0012.tlg001.allen:16.50#οὔτε θεοπροπίης ἐμπάζομαι ἥν τινα οἶδα ,
urn:cts:greekLit:tlg0012.tlg001.allen:16.51#οὔτέ τί μοι πὰρ Ζηνὸς ἐπέφραδε πότνια μήτηρ ·
urn:cts:greekLit:tlg0012.tlg001.allen:16.52#ἀλλὰ τόδʼ αἰνὸν ἄχος κραδίην καὶ θυμὸν ἱκάνει ,
urn:cts:greekLit:tlg0012.tlg001.allen:16.53#ὁππότε δὴ τὸν ὁμοῖον ἀνὴρ ἐθέλῃσιν ἀμέρσαι
urn:cts:greekLit:tlg0012.tlg001.allen:16.54#καὶ γέρας ἂψ ἀφελέσθαι , ὅ τε κράτεϊ προβεβήκῃ ·
urn:cts:greekLit:tlg0012.tlg001.allen:16.55#αἰνὸν ἄχος τό μοί ἐστιν , ἐπεὶ πάθον ἄλγεα θυμῷ .
urn:cts:greekLit:tlg0012.tlg001.allen:16.56#κούρην ἣν ἄρα μοι γέρας ἔξελον υἷες Ἀχαιῶν ,
urn:cts:greekLit:tlg0012.tlg001.allen:16.57#δουρὶ δʼ ἐμῷ κτεάτισσα πόλιν εὐτείχεα πέρσας ,
urn:cts:greekLit:tlg0012.tlg001.allen:16.58#τὴν ἂψ ἐκ χειρῶν ἕλετο κρείων Ἀγαμέμνων
urn:cts:greekLit:tlg0012.tlg001.allen:16.59#Ἀτρεΐδης ὡς εἴ τινʼ ἀτίμητον μετανάστην .
urn:cts:greekLit:tlg0012.tlg001.allen:16.60#ἀλλὰ τὰ μὲν προτετύχθαι ἐάσομεν · οὐδʼ ἄρα πως ἦν
urn:cts:greekLit:tlg0012.tlg001.allen:16.61#ἀσπερχὲς κεχολῶσθαι ἐνὶ φρεσίν · ἤτοι ἔφην γε
urn:cts:greekLit:tlg0012.tlg001.allen:16.62#οὐ πρὶν μηνιθμὸν καταπαυσέμεν , ἀλλʼ ὁπότʼ ἂν δὴ
urn:cts:greekLit:tlg0012.tlg001.allen:16.63#νῆας ἐμὰς ἀφίκηται ἀϋτή τε πτόλεμός τε .
urn:cts:greekLit:tlg0012.tlg001.allen:16.64#τύνη δʼ ὤμοιιν μὲν ἐμὰ κλυτὰ τεύχεα δῦθι ,
urn:cts:greekLit:tlg0012.tlg001.allen:16.65#ἄρχε δὲ Μυρμιδόνεσσι φιλοπτολέμοισι μάχεσθαι ,
urn:cts:greekLit:tlg0012.tlg001.allen:16.66#εἰ δὴ κυάνεον Τρώων νέφος ἀμφιβέβηκε
urn:cts:greekLit:tlg0012.tlg001.allen:16.67#νηυσὶν ἐπικρατέως , οἳ δὲ ῥηγμῖνι θαλάσσης
urn:cts:greekLit:tlg0012.tlg001.allen:16.68#κεκλίαται , χώρης ὀλίγην ἔτι μοῖραν ἔχοντες
urn:cts:greekLit:tlg0012.tlg001.allen:16.69#Ἀργεῖοι , Τρώων δὲ πόλις ἐπὶ πᾶσα βέβηκε
urn:cts:greekLit:tlg0012.tlg001.allen:16.70#θάρσυνος · οὐ γὰρ ἐμῆς κόρυθος λεύσσουσι μέτωπον
urn:cts:greekLit:tlg0012.tlg001.allen:16.71#ἐγγύθι λαμπομένης · τάχα κεν φεύγοντες ἐναύλους
urn:cts:greekLit:tlg0012.tlg001.allen:16.72#πλήσειαν νεκύων , εἴ μοι κρείων Ἀγαμέμνων
urn:cts:greekLit:tlg0012.tlg001.allen:16.73#ἤπια εἰδείη · νῦν δὲ στρατὸν ἀμφιμάχονται .
urn:cts:greekLit:tlg0012.tlg001.allen:16.74#οὐ γὰρ Τυδεΐδεω Διομήδεος ἐν παλάμῃσι
urn:cts:greekLit:tlg0012.tlg001.allen:16.75#μαίνεται ἐγχείη Δαναῶν ἀπὸ λοιγὸν ἀμῦναι ·
urn:cts:greekLit:tlg0012.tlg001.allen:16.76#οὐδέ πω Ἀτρεΐδεω ὀπὸς ἔκλυον αὐδήσαντος
urn:cts:greekLit:tlg0012.tlg001.allen:16.77#ἐχθρῆς ἐκ κεφαλῆς · ἀλλʼ Ἕκτορος ἀνδροφόνοιο
urn:cts:greekLit:tlg0012.tlg001.allen:16.78#Τρωσὶ κελεύοντος περιάγνυται , οἳ δʼ ἀλαλητῷ
urn:cts:greekLit:tlg0012.tlg001.allen:16.79#πᾶν πεδίον κατέχουσι μάχῃ νικῶντες Ἀχαιούς .
urn:cts:greekLit:tlg0012.tlg001.allen:16.80#ἀλλὰ καὶ ὧς Πάτροκλε νεῶν ἄπο λοιγὸν ἀμύνων
urn:cts:greekLit:tlg0012.tlg001.allen:16.81#ἔμπεσʼ ἐπικρατέως , μὴ δὴ πυρὸς αἰθομένοιο
urn:cts:greekLit:tlg0012.tlg001.allen:16.82#νῆας ἐνιπρήσωσι , φίλον δʼ ἀπὸ νόστον ἕλωνται .
urn:cts:greekLit:tlg0012.tlg001.allen:16.83#πείθεο δʼ ὥς τοι ἐγὼ μύθου τέλος ἐν φρεσὶ θείω ,
urn:cts:greekLit:tlg0012.tlg001.allen:16.84#ὡς ἄν μοι τιμὴν μεγάλην καὶ κῦδος ἄρηαι
urn:cts:greekLit:tlg0012.tlg001.allen:16.85#πρὸς πάντων Δαναῶν , ἀτὰρ οἳ περικαλλέα κούρην
urn:cts:greekLit:tlg0012.tlg001.allen:16.86#ἂψ ἀπονάσσωσιν , ποτὶ δʼ ἀγλαὰ δῶρα πόρωσιν .
urn:cts:greekLit:tlg0012.tlg001.allen:16.87#ἐκ νηῶν ἐλάσας ἰέναι πάλιν · εἰ δέ κεν αὖ τοι
urn:cts:greekLit:tlg0012.tlg001.allen:16.88#δώῃ κῦδος ἀρέσθαι ἐρίγδουπος πόσις Ἥρης ,
urn:cts:greekLit:tlg0012.tlg001.allen:16.89#μὴ σύ γʼ ἄνευθεν ἐμεῖο λιλαίεσθαι πολεμίζειν
urn:cts:greekLit:tlg0012.tlg001.allen:16.90#Τρωσὶ φιλοπτολέμοισιν · ἀτιμότερον δέ με θήσεις ·
urn:cts:greekLit:tlg0012.tlg001.allen:16.91#μὴ δʼ ἐπαγαλλόμενος πολέμῳ καὶ δηϊοτῆτι
urn:cts:greekLit:tlg0012.tlg001.allen:16.92#Τρῶας ἐναιρόμενος προτὶ Ἴλιον ἡγεμονεύειν ,
urn:cts:greekLit:tlg0012.tlg001.allen:16.93#μή τις ἀπʼ Οὐλύμποιο θεῶν αἰειγενετάων
urn:cts:greekLit:tlg0012.tlg001.allen:16.94#ἐμβήῃ · μάλα τούς γε φιλεῖ ἑκάεργος Ἀπόλλων ·
urn:cts:greekLit:tlg0012.tlg001.allen:16.95#ἀλλὰ πάλιν τρωπᾶσθαι , ἐπὴν φάος ἐν νήεσσι
urn:cts:greekLit:tlg0012.tlg001.allen:16.96#θήῃς , τοὺς δʼ ἔτʼ ἐᾶν πεδίον κάτα δηριάασθαι .
urn:cts:greekLit:tlg0012.tlg001.allen:16.97#αἲ γὰρ Ζεῦ τε πάτερ καὶ Ἀθηναίη καὶ Ἄπολλον
urn:cts:greekLit:tlg0012.tlg001.allen:16.98#μήτέ τις οὖν Τρώων θάνατον φύγοι ὅσσοι ἔασι ,
urn:cts:greekLit:tlg0012.tlg001.allen:16.99#μήτέ τις Ἀργείων , νῶϊν δʼ ἐκδῦμεν ὄλεθρον ,
urn:cts:greekLit:tlg0012.tlg001.allen:16.100#ὄφρʼ οἶοι Τροίης ἱερὰ κρήδεμνα λύωμεν .
urn:cts:greekLit:tlg0012.tlg001.allen:16.101#ὣς οἳ μὲν τοιαῦτα πρὸς ἀλλήλους ἀγόρευον ,
urn:cts:greekLit:tlg0012.tlg001.allen:16.102#Αἴας δʼ οὐκ ἔτʼ ἔμιμνε · βιάζετο γὰρ βελέεσσι ·
urn:cts:greekLit:tlg0012.tlg001.allen:16.103#δάμνα μιν Ζηνός τε νόος καὶ Τρῶες ἀγαυοὶ
urn:cts:greekLit:tlg0012.tlg001.allen:16.104#βάλλοντες · δεινὴν δὲ περὶ κροτάφοισι φαεινὴ
urn:cts:greekLit:tlg0012.tlg001.allen:16.105#πήληξ βαλλομένη καναχὴν ἔχε , βάλλετο δʼ αἰεὶ
urn:cts:greekLit:tlg0012.tlg001.allen:16.106#κὰπ φάλαρʼ εὐποίηθʼ · ὃ δʼ ἀριστερὸν ὦμον ἔκαμνεν
urn:cts:greekLit:tlg0012.tlg001.allen:16.107#ἔμπεδον αἰὲν ἔχων σάκος αἰόλον · οὐδὲ δύναντο
urn:cts:greekLit:tlg0012.tlg001.allen:16.108#ἀμφʼ αὐτῷ πελεμίξαι ἐρείδοντες βελέεσσιν .
urn:cts:greekLit:tlg0012.tlg001.allen:16.109#αἰεὶ δʼ ἀργαλέῳ ἔχετʼ ἄσθματι , κὰδ δέ οἱ ἱδρὼς
urn:cts:greekLit:tlg0012.tlg001.allen:16.110#πάντοθεν ἐκ μελέων πολὺς ἔρρεεν , οὐδέ πῃ εἶχεν
urn:cts:greekLit:tlg0012.tlg001.allen:16.111#ἀμπνεῦσαι · πάντῃ δὲ κακὸν κακῷ ἐστήρικτο .
urn:cts:greekLit:tlg0012.tlg001.allen:16.112#ἔσπετε νῦν μοι Μοῦσαι Ὀλύμπια δώματʼ ἔχουσαι ,
urn:cts:greekLit:tlg0012.tlg001.allen:16.113#ὅππως δὴ πρῶτον πῦρ ἔμπεσε νηυσὶν Ἀχαιῶν .
urn:cts:greekLit:tlg0012.tlg001.allen:16.114#Ἕκτωρ Αἴαντος δόρυ μείλινον ἄγχι παραστὰς
urn:cts:greekLit:tlg0012.tlg001.allen:16.115#πλῆξʼ ἄορι μεγάλῳ αἰχμῆς παρὰ καυλὸν ὄπισθεν ,
urn:cts:greekLit:tlg0012.tlg001.allen:16.116#ἀντικρὺ δʼ ἀπάραξε · τὸ μὲν Τελαμώνιος Αἴας
urn:cts:greekLit:tlg0012.tlg001.allen:16.117#πῆλʼ αὔτως ἐν χειρὶ κόλον δόρυ , τῆλε δʼ ἀπʼ αὐτοῦ
urn:cts:greekLit:tlg0012.tlg001.allen:16.118#αἰχμὴ χαλκείη χαμάδις βόμβησε πεσοῦσα .
urn:cts:greekLit:tlg0012.tlg001.allen:16.119#γνῶ δʼ Αἴας κατὰ θυμὸν ἀμύμονα ῥίγησέν τε
urn:cts:greekLit:tlg0012.tlg001.allen:16.120#ἔργα θεῶν , ὅ ῥα πάγχυ μάχης ἐπὶ μήδεα κεῖρε
urn:cts:greekLit:tlg0012.tlg001.allen:16.121#Ζεὺς ὑψιβρεμέτης , Τρώεσσι δὲ βούλετο νίκην ·
urn:cts:greekLit:tlg0012.tlg001.allen:16.122#χάζετο δʼ ἐκ βελέων . τοὶ δʼ ἔμβαλον ἀκάματον πῦρ
urn:cts:greekLit:tlg0012.tlg001.allen:16.123#νηῒ θοῇ · τῆς δʼ αἶψα κατʼ ἀσβέστη κέχυτο φλόξ .
urn:cts:greekLit:tlg0012.tlg001.allen:16.124#ὣς τὴν μὲν πρυμνὴν πῦρ ἄμφεπεν · αὐτὰρ Ἀχιλλεὺς
urn:cts:greekLit:tlg0012.tlg001.allen:16.125#μηρὼ πληξάμενος Πατροκλῆα προσέειπεν ·
urn:cts:greekLit:tlg0012.tlg001.allen:16.126#ὄρσεο διογενὲς Πατρόκλεες ἱπποκέλευθε ·
urn:cts:greekLit:tlg0012.tlg001.allen:16.127#λεύσσω δὴ παρὰ νηυσὶ πυρὸς δηΐοιο ἰωήν ·
urn:cts:greekLit:tlg0012.tlg001.allen:16.128#μὴ δὴ νῆας ἕλωσι καὶ οὐκέτι φυκτὰ πέλωνται ·
urn:cts:greekLit:tlg0012.tlg001.allen:16.129#δύσεο τεύχεα θᾶσσον , ἐγὼ δέ κε λαὸν ἀγείρω .
urn:cts:greekLit:tlg0012.tlg001.allen:16.130#ὣς φάτο , Πάτροκλος δὲ κορύσσετο νώροπι χαλκῷ .
urn:cts:greekLit:tlg0012.tlg001.allen:16.131#κνημῖδας μὲν πρῶτα περὶ κνήμῃσιν ἔθηκε
urn:cts:greekLit:tlg0012.tlg001.allen:16.132#καλάς , ἀργυρέοισιν ἐπισφυρίοις ἀραρυίας ·
urn:cts:greekLit:tlg0012.tlg001.allen:16.133#δεύτερον αὖ θώρηκα περὶ στήθεσσιν ἔδυνε
urn:cts:greekLit:tlg0012.tlg001.allen:16.134#ποικίλον ἀστερόεντα ποδώκεος Αἰακίδαο .
urn:cts:greekLit:tlg0012.tlg001.allen:16.135#ἀμφὶ δʼ ἄρʼ ὤμοισιν βάλετο ξίφος ἀργυρόηλον
urn:cts:greekLit:tlg0012.tlg001.allen:16.136#χάλκεον , αὐτὰρ ἔπειτα σάκος μέγα τε στιβαρόν τε ·
urn:cts:greekLit:tlg0012.tlg001.allen:16.137#κρατὶ δʼ ἐπʼ ἰφθίμῳ κυνέην εὔτυκτον ἔθηκεν
urn:cts:greekLit:tlg0012.tlg001.allen:16.138#ἵππουριν · δεινὸν δὲ λόφος καθύπερθεν ἔνευεν .
urn:cts:greekLit:tlg0012.tlg001.allen:16.139#εἵλετο δʼ ἄλκιμα δοῦρε , τά οἱ παλάμηφιν ἀρήρει .
urn:cts:greekLit:tlg0012.tlg001.allen:16.140#ἔγχος δʼ οὐχ ἕλετʼ οἶον ἀμύμονος Αἰακίδαο
urn:cts:greekLit:tlg0012.tlg001.allen:16.141#βριθὺ μέγα στιβαρόν · τὸ μὲν οὐ δύνατʼ ἄλλος Ἀχαιῶν
urn:cts:greekLit:tlg0012.tlg001.allen:16.142#πάλλειν , ἀλλά μιν οἶος ἐπίστατο πῆλαι Ἀχιλλεὺς
urn:cts:greekLit:tlg0012.tlg001.allen:16.143#Πηλιάδα μελίην , τὴν πατρὶ φίλῳ πόρε Χείρων
urn:cts:greekLit:tlg0012.tlg001.allen:16.144#Πηλίου ἐκ κορυφῆς , φόνον ἔμμεναι ἡρώεσσιν .
urn:cts:greekLit:tlg0012.tlg001.allen:16.145#ἵππους δʼ Αὐτομέδοντα θοῶς ζευγνῦμεν ἄνωγε ,
urn:cts:greekLit:tlg0012.tlg001.allen:16.146#τὸν μετʼ Ἀχιλλῆα ῥηξήνορα τῖε μάλιστα ,
urn:cts:greekLit:tlg0012.tlg001.allen:16.147#πιστότατος δέ οἱ ἔσκε μάχῃ ἔνι μεῖναι ὁμοκλήν .
urn:cts:greekLit:tlg0012.tlg001.allen:16.148#τῷ δὲ καὶ Αὐτομέδων ὕπαγε ζυγὸν ὠκέας ἵππους
urn:cts:greekLit:tlg0012.tlg001.allen:16.149#Ξάνθον καὶ Βαλίον , τὼ ἅμα πνοιῇσι πετέσθην ,
urn:cts:greekLit:tlg0012.tlg001.allen:16.150#τοὺς ἔτεκε Ζεφύρῳ ἀνέμῳ Ἅρπυια Ποδάργη
urn:cts:greekLit:tlg0012.tlg001.allen:16.151#βοσκομένη λειμῶνι παρὰ ῥόον Ὠκεανοῖο .
urn:cts:greekLit:tlg0012.tlg001.allen:16.152#ἐν δὲ παρηορίῃσιν ἀμύμονα Πήδασον ἵει ,
urn:cts:greekLit:tlg0012.tlg001.allen:16.153#τόν ῥά ποτʼ Ἠετίωνος ἑλὼν πόλιν ἤγαγʼ Ἀχιλλεύς ,
urn:cts:greekLit:tlg0012.tlg001.allen:16.154#ὃς καὶ θνητὸς ἐὼν ἕπεθʼ ἵπποις ἀθανάτοισι .
urn:cts:greekLit:tlg0012.tlg001.allen:16.155#Μυρμιδόνας δʼ ἄρʼ ἐποιχόμενος θώρηξεν Ἀχιλλεὺς
urn:cts:greekLit:tlg0012.tlg001.allen:16.156#πάντας ἀνὰ κλισίας σὺν τεύχεσιν · οἳ δὲ λύκοι ὣς
urn:cts:greekLit:tlg0012.tlg001.allen:16.157#ὠμοφάγοι , τοῖσίν τε περὶ φρεσὶν ἄσπετος ἀλκή ,
urn:cts:greekLit:tlg0012.tlg001.allen:16.158#οἵ τʼ ἔλαφον κεραὸν μέγαν οὔρεσι δῃώσαντες
urn:cts:greekLit:tlg0012.tlg001.allen:16.159#δάπτουσιν · πᾶσιν δὲ παρήϊον αἵματι φοινόν ·
urn:cts:greekLit:tlg0012.tlg001.allen:16.160#καί τʼ ἀγεληδὸν ἴασιν ἀπὸ κρήνης μελανύδρου
urn:cts:greekLit:tlg0012.tlg001.allen:16.161#λάψοντες γλώσσῃσιν ἀραιῇσιν μέλαν ὕδωρ
urn:cts:greekLit:tlg0012.tlg001.allen:16.162#ἄκρον ἐρευγόμενοι φόνον αἵματος · ἐν δέ τε θυμὸς
urn:cts:greekLit:tlg0012.tlg001.allen:16.163#στήθεσιν ἄτρομός ἐστι , περιστένεται δέ τε γαστήρ ·
urn:cts:greekLit:tlg0012.tlg001.allen:16.164#τοῖοι Μυρμιδόνων ἡγήτορες ἠδὲ μέδοντες
urn:cts:greekLit:tlg0012.tlg001.allen:16.165#ἀμφʼ ἀγαθὸν θεράποντα ποδώκεος Αἰακίδαο
urn:cts:greekLit:tlg0012.tlg001.allen:16.166#ῥώοντʼ · ἐν δʼ ἄρα τοῖσιν ἀρήϊος ἵστατʼ Ἀχιλλεύς ,
urn:cts:greekLit:tlg0012.tlg001.allen:16.167#ὀτρύνων ἵππους τε καὶ ἀνέρας ἀσπιδιώτας .
urn:cts:greekLit:tlg0012.tlg001.allen:16.168#πεντήκοντʼ ἦσαν νῆες θοαί , ᾗσιν Ἀχιλλεὺς
urn:cts:greekLit:tlg0012.tlg001.allen:16.169#ἐς Τροίην ἡγεῖτο Διῒ φίλος · ἐν δὲ ἑκάστῃ
urn:cts:greekLit:tlg0012.tlg001.allen:16.170#πεντήκοντʼ ἔσαν ἄνδρες ἐπὶ κληῗσιν ἑταῖροι ·
urn:cts:greekLit:tlg0012.tlg001.allen:16.171#πέντε δʼ ἄρʼ ἡγεμόνας ποιήσατο τοῖς ἐπεποίθει
urn:cts:greekLit:tlg0012.tlg001.allen:16.172#σημαίνειν · αὐτὸς δὲ μέγα κρατέων ἤνασσε .
urn:cts:greekLit:tlg0012.tlg001.allen:16.173#τῆς μὲν ἰῆς στιχὸς ἦρχε Μενέσθιος αἰολοθώρηξ
urn:cts:greekLit:tlg0012.tlg001.allen:16.174#υἱὸς Σπερχειοῖο διιπετέος ποταμοῖο ·
urn:cts:greekLit:tlg0012.tlg001.allen:16.175#ὃν τέκε Πηλῆος θυγάτηρ καλὴ Πολυδώρη
urn:cts:greekLit:tlg0012.tlg001.allen:16.176#Σπερχειῷ ἀκάμαντι γυνὴ θεῷ εὐνηθεῖσα ,
urn:cts:greekLit:tlg0012.tlg001.allen:16.177#αὐτὰρ ἐπίκλησιν Βώρῳ Περιήρεος υἷι ,
urn:cts:greekLit:tlg0012.tlg001.allen:16.178#ὅς ῥʼ ἀναφανδὸν ὄπυιε πορὼν ἀπερείσια ἕδνα .
urn:cts:greekLit:tlg0012.tlg001.allen:16.179#τῆς δʼ ἑτέρης Εὔδωρος ἀρήϊος ἡγεμόνευε
urn:cts:greekLit:tlg0012.tlg001.allen:16.180#παρθένιος , τὸν ἔτικτε χορῷ καλὴ Πολυμήλη
urn:cts:greekLit:tlg0012.tlg001.allen:16.181#Φύλαντος θυγάτηρ · τῆς δὲ κρατὺς ἀργεϊφόντης
urn:cts:greekLit:tlg0012.tlg001.allen:16.182#ἠράσατʼ , ὀφθαλμοῖσιν ἰδὼν μετὰ μελπομένῃσιν
urn:cts:greekLit:tlg0012.tlg001.allen:16.183#ἐν χορῷ Ἀρτέμιδος χρυσηλακάτου κελαδεινῆς .
urn:cts:greekLit:tlg0012.tlg001.allen:16.184#αὐτίκα δʼ εἰς ὑπερῷʼ ἀναβὰς παρελέξατο λάθρῃ
urn:cts:greekLit:tlg0012.tlg001.allen:16.185#Ἑρμείας ἀκάκητα , πόρεν δέ οἱ ἀγλαὸν υἱὸν
urn:cts:greekLit:tlg0012.tlg001.allen:16.186#Εὔδωρον πέρι μὲν θείειν ταχὺν ἠδὲ μαχητήν .
urn:cts:greekLit:tlg0012.tlg001.allen:16.187#αὐτὰρ ἐπεὶ δὴ τόν γε μογοστόκος Εἰλείθυια
urn:cts:greekLit:tlg0012.tlg001.allen:16.188#ἐξάγαγε πρὸ φόως δὲ καὶ ἠελίου ἴδεν αὐγάς ,
urn:cts:greekLit:tlg0012.tlg001.allen:16.189#τὴν μὲν Ἐχεκλῆος κρατερὸν μένος Ἀκτορίδαο
urn:cts:greekLit:tlg0012.tlg001.allen:16.190#ἠγάγετο πρὸς δώματʼ , ἐπεὶ πόρε μυρία ἕδνα ,
urn:cts:greekLit:tlg0012.tlg001.allen:16.191#τὸν δʼ ὃ γέρων Φύλας εὖ ἔτρεφεν ἠδʼ ἀτίταλλεν
urn:cts:greekLit:tlg0012.tlg001.allen:16.192#ἀμφαγαπαζόμενος ὡς εἴ θʼ ἑὸν υἱὸν ἐόντα .
urn:cts:greekLit:tlg0012.tlg001.allen:16.193#τῆς δὲ τρίτης Πείσανδρος ἀρήϊος ἡγεμόνευε
urn:cts:greekLit:tlg0012.tlg001.allen:16.194#Μαιμαλίδης , ὃς πᾶσι μετέπρεπε Μυρμιδόνεσσιν
urn:cts:greekLit:tlg0012.tlg001.allen:16.195#ἔγχεϊ μάρνασθαι μετὰ Πηλεΐωνος ἑταῖρον .
urn:cts:greekLit:tlg0012.tlg001.allen:16.196#τῆς δὲ τετάρτης ἦρχε γέρων ἱππηλάτα Φοῖνιξ ,
urn:cts:greekLit:tlg0012.tlg001.allen:16.197#πέμπτης δʼ Ἀλκιμέδων Λαέρκεος υἱὸς ἀμύμων .
urn:cts:greekLit:tlg0012.tlg001.allen:16.198#αὐτὰρ ἐπεὶ δὴ πάντας ἅμʼ ἡγεμόνεσσιν Ἀχιλλεὺς
urn:cts:greekLit:tlg0012.tlg001.allen:16.199#στῆσεν ἐῢ κρίνας , κρατερὸν δʼ ἐπὶ μῦθον ἔτελλε ·
urn:cts:greekLit:tlg0012.tlg001.allen:16.200#Μυρμιδόνες μή τίς μοι ἀπειλάων λελαθέσθω ,
urn:cts:greekLit:tlg0012.tlg001.allen:16.201#ἃς ἐπὶ νηυσὶ θοῇσιν ἀπειλεῖτε Τρώεσσι
urn:cts:greekLit:tlg0012.tlg001.allen:16.202#πάνθʼ ὑπὸ μηνιθμόν , καί μʼ ᾐτιάασθε ἕκαστος ·
urn:cts:greekLit:tlg0012.tlg001.allen:16.203#σχέτλιε Πηλέος υἱὲ χόλῳ ἄρα σʼ ἔτρεφε μήτηρ ,
urn:cts:greekLit:tlg0012.tlg001.allen:16.204#νηλεές , ὃς παρὰ νηυσὶν ἔχεις ἀέκοντας ἑταίρους ·
urn:cts:greekLit:tlg0012.tlg001.allen:16.205#οἴκαδέ περ σὺν νηυσὶ νεώμεθα ποντοπόροισιν
urn:cts:greekLit:tlg0012.tlg001.allen:16.206#αὖτις , ἐπεί ῥά τοι ὧδε κακὸς χόλος ἔμπεσε θυμῷ .
urn:cts:greekLit:tlg0012.tlg001.allen:16.207#ταῦτά μʼ ἀγειρόμενοι θάμʼ ἐβάζετε · νῦν δὲ πέφανται
urn:cts:greekLit:tlg0012.tlg001.allen:16.208#φυλόπιδος μέγα ἔργον , ἕης τὸ πρίν γʼ ἐράασθε .
urn:cts:greekLit:tlg0012.tlg001.allen:16.209#ἔνθά τις ἄλκιμον ἦτορ ἔχων Τρώεσσι μαχέσθω .
urn:cts:greekLit:tlg0012.tlg001.allen:16.210#ὣς εἰπὼν ὄτρυνε μένος καὶ θυμὸν ἑκάστου .
urn:cts:greekLit:tlg0012.tlg001.allen:16.211#μᾶλλον δὲ στίχες ἄρθεν , ἐπεὶ βασιλῆος ἄκουσαν .
urn:cts:greekLit:tlg0012.tlg001.allen:16.212#ὡς δʼ ὅτε τοῖχον ἀνὴρ ἀράρῃ πυκινοῖσι λίθοισι
urn:cts:greekLit:tlg0012.tlg001.allen:16.213#δώματος ὑψηλοῖο βίας ἀνέμων ἀλεείνων ,
urn:cts:greekLit:tlg0012.tlg001.allen:16.214#ὣς ἄραρον κόρυθές τε καὶ ἀσπίδες ὀμφαλόεσσαι .
urn:cts:greekLit:tlg0012.tlg001.allen:16.215#ἀσπὶς ἄρʼ ἀσπίδʼ ἔρειδε , κόρυς κόρυν , ἀνέρα δʼ ἀνήρ ·
urn:cts:greekLit:tlg0012.tlg001.allen:16.216#ψαῦον δʼ ἱππόκομοι κόρυθες λαμπροῖσι φάλοισι
urn:cts:greekLit:tlg0012.tlg001.allen:16.217#νευόντων , ὡς πυκνοὶ ἐφέστασαν ἀλλήλοισι .
urn:cts:greekLit:tlg0012.tlg001.allen:16.218#πάντων δὲ προπάροιθε δύʼ ἀνέρε θωρήσσοντο
urn:cts:greekLit:tlg0012.tlg001.allen:16.219#Πάτροκλός τε καὶ Αὐτομέδων ἕνα θυμὸν ἔχοντες
urn:cts:greekLit:tlg0012.tlg001.allen:16.220#πρόσθεν Μυρμιδόνων πολεμιζέμεν . αὐτὰρ Ἀχιλλεὺς
urn:cts:greekLit:tlg0012.tlg001.allen:16.221#βῆ ῥʼ ἴμεν ἐς κλισίην , χηλοῦ δʼ ἀπὸ πῶμʼ ἀνέῳγε
urn:cts:greekLit:tlg0012.tlg001.allen:16.222#καλῆς δαιδαλέης , τήν οἱ Θέτις ἀργυρόπεζα
urn:cts:greekLit:tlg0012.tlg001.allen:16.223#θῆκʼ ἐπὶ νηὸς ἄγεσθαι ἐῢ πλήσασα χιτώνων
urn:cts:greekLit:tlg0012.tlg001.allen:16.224#χλαινάων τʼ ἀνεμοσκεπέων οὔλων τε ταπήτων .
urn:cts:greekLit:tlg0012.tlg001.allen:16.225#ἔνθα δέ οἱ δέπας ἔσκε τετυγμένον , οὐδέ τις ἄλλος
urn:cts:greekLit:tlg0012.tlg001.allen:16.226#οὔτʼ ἀνδρῶν πίνεσκεν ἀπʼ αὐτοῦ αἴθοπα οἶνον ,
urn:cts:greekLit:tlg0012.tlg001.allen:16.227#οὔτέ τεῳ σπένδεσκε θεῶν , ὅτε μὴ Διὶ πατρί .
urn:cts:greekLit:tlg0012.tlg001.allen:16.228#τό ῥα τότʼ ἐκ χηλοῖο λαβὼν ἐκάθηρε θεείῳ
urn:cts:greekLit:tlg0012.tlg001.allen:16.229#πρῶτον , ἔπειτα δʼ ἔνιψʼ ὕδατος καλῇσι ῥοῇσι ,
urn:cts:greekLit:tlg0012.tlg001.allen:16.230#νίψατο δʼ αὐτὸς χεῖρας , ἀφύσσατο δʼ αἴθοπα οἶνον .
urn:cts:greekLit:tlg0012.tlg001.allen:16.231#εὔχετʼ ἔπειτα στὰς μέσῳ ἕρκεϊ , λεῖβε δὲ οἶνον
urn:cts:greekLit:tlg0012.tlg001.allen:16.232#οὐρανὸν εἰσανιδών · Δία δʼ οὐ λάθε τερπικέραυνον ·
urn:cts:greekLit:tlg0012.tlg001.allen:16.233#Ζεῦ ἄνα Δωδωναῖε Πελασγικὲ τηλόθι ναίων
urn:cts:greekLit:tlg0012.tlg001.allen:16.234#Δωδώνης μεδέων δυσχειμέρου , ἀμφὶ δὲ Σελλοὶ
urn:cts:greekLit:tlg0012.tlg001.allen:16.235#σοὶ ναίουσʼ ὑποφῆται ἀνιπτόποδες χαμαιεῦναι ,
urn:cts:greekLit:tlg0012.tlg001.allen:16.236#ἠμὲν δή ποτʼ ἐμὸν ἔπος ἔκλυες εὐξαμένοιο ,
urn:cts:greekLit:tlg0012.tlg001.allen:16.237#τίμησας μὲν ἐμέ , μέγα δʼ ἴψαο λαὸν Ἀχαιῶν ,
urn:cts:greekLit:tlg0012.tlg001.allen:16.238#ἠδʼ ἔτι καὶ νῦν μοι τόδʼ ἐπικρήηνον ἐέλδωρ ·
urn:cts:greekLit:tlg0012.tlg001.allen:16.239#αὐτὸς μὲν γὰρ ἐγὼ μενέω νηῶν ἐν ἀγῶνι ,
urn:cts:greekLit:tlg0012.tlg001.allen:16.240#ἀλλʼ ἕταρον πέμπω πολέσιν μετὰ Μυρμιδόνεσσι
urn:cts:greekLit:tlg0012.tlg001.allen:16.241#μάρνασθαι · τῷ κῦδος ἅμα πρόες εὐρύοπα Ζεῦ ,
urn:cts:greekLit:tlg0012.tlg001.allen:16.242#θάρσυνον δέ οἱ ἦτορ ἐνὶ φρεσίν , ὄφρα καὶ Ἕκτωρ
urn:cts:greekLit:tlg0012.tlg001.allen:16.243#εἴσεται ἤ ῥα καὶ οἶος ἐπίστηται πολεμίζειν
urn:cts:greekLit:tlg0012.tlg001.allen:16.244#ἡμέτερος θεράπων , ἦ οἱ τότε χεῖρες ἄαπτοι
urn:cts:greekLit:tlg0012.tlg001.allen:16.245#μαίνονθʼ , ὁππότʼ ἐγώ περ ἴω μετὰ μῶλον Ἄρηος .
urn:cts:greekLit:tlg0012.tlg001.allen:16.246#αὐτὰρ ἐπεί κʼ ἀπὸ ναῦφι μάχην ἐνοπήν τε δίηται ,
urn:cts:greekLit:tlg0012.tlg001.allen:16.247#ἀσκηθής μοι ἔπειτα θοὰς ἐπὶ νῆας ἵκοιτο
urn:cts:greekLit:tlg0012.tlg001.allen:16.248#τεύχεσί τε ξὺν πᾶσι καὶ ἀγχεμάχοις ἑτάροισιν .
urn:cts:greekLit:tlg0012.tlg001.allen:16.249#ὣς ἔφατʼ εὐχόμενος , τοῦ δʼ ἔκλυε μητίετα Ζεύς .
urn:cts:greekLit:tlg0012.tlg001.allen:16.250#τῷ δʼ ἕτερον μὲν ἔδωκε πατήρ , ἕτερον δʼ ἀνένευσε ·
urn:cts:greekLit:tlg0012.tlg001.allen:16.251#νηῶν μέν οἱ ἀπώσασθαι πόλεμόν τε μάχην τε
urn:cts:greekLit:tlg0012.tlg001.allen:16.252#δῶκε , σόον δʼ ἀνένευσε μάχης ἐξαπονέεσθαι .
urn:cts:greekLit:tlg0012.tlg001.allen:16.253#ἤτοι ὃ μὲν σπείσας τε καὶ εὐξάμενος Διὶ πατρὶ
urn:cts:greekLit:tlg0012.tlg001.allen:16.254#ἂψ κλισίην εἰσῆλθε , δέπας δʼ ἀπέθηκʼ ἐνὶ χηλῷ ,
urn:cts:greekLit:tlg0012.tlg001.allen:16.255#στῆ δὲ πάροιθʼ ἐλθὼν κλισίης , ἔτι δʼ ἤθελε θυμῷ
urn:cts:greekLit:tlg0012.tlg001.allen:16.256#εἰσιδέειν Τρώων καὶ Ἀχαιῶν φύλοπιν αἰνήν .
urn:cts:greekLit:tlg0012.tlg001.allen:16.257#οἳ δʼ ἅμα Πατρόκλῳ μεγαλήτορι θωρηχθέντες
urn:cts:greekLit:tlg0012.tlg001.allen:16.258#ἔστιχον , ὄφρʼ ἐν Τρωσὶ μέγα φρονέοντες ὄρουσαν .
urn:cts:greekLit:tlg0012.tlg001.allen:16.259#αὐτίκα δὲ σφήκεσσιν ἐοικότες ἐξεχέοντο
urn:cts:greekLit:tlg0012.tlg001.allen:16.260#εἰνοδίοις , οὓς παῖδες ἐριδμαίνωσιν ἔθοντες
urn:cts:greekLit:tlg0012.tlg001.allen:16.261#αἰεὶ κερτομέοντες ὁδῷ ἔπι οἰκίʼ ἔχοντας
urn:cts:greekLit:tlg0012.tlg001.allen:16.262#νηπίαχοι · ξυνὸν δὲ κακὸν πολέεσσι τιθεῖσι .
urn:cts:greekLit:tlg0012.tlg001.allen:16.263#τοὺς δʼ εἴ περ παρά τίς τε κιὼν ἄνθρωπος ὁδίτης
urn:cts:greekLit:tlg0012.tlg001.allen:16.264#κινήσῃ ἀέκων , οἳ δʼ ἄλκιμον ἦτορ ἔχοντες
urn:cts:greekLit:tlg0012.tlg001.allen:16.265#πρόσσω πᾶς πέτεται καὶ ἀμύνει οἷσι τέκεσσι .
urn:cts:greekLit:tlg0012.tlg001.allen:16.266#τῶν τότε Μυρμιδόνες κραδίην καὶ θυμὸν ἔχοντες
urn:cts:greekLit:tlg0012.tlg001.allen:16.267#ἐκ νηῶν ἐχέοντο · βοὴ δʼ ἄσβεστος ὀρώρει .
urn:cts:greekLit:tlg0012.tlg001.allen:16.268#Πάτροκλος δʼ ἑτάροισιν ἐκέκλετο μακρὸν ἀΰσας ·
urn:cts:greekLit:tlg0012.tlg001.allen:16.269#Μυρμιδόνες ἕταροι Πηληϊάδεω Ἀχιλῆος
urn:cts:greekLit:tlg0012.tlg001.allen:16.270#ἀνέρες ἔστε φίλοι , μνήσασθε δὲ θούριδος ἀλκῆς ,
urn:cts:greekLit:tlg0012.tlg001.allen:16.271#ὡς ἂν Πηλεΐδην τιμήσομεν , ὃς μέγʼ ἄριστος
urn:cts:greekLit:tlg0012.tlg001.allen:16.272#Ἀργείων παρὰ νηυσὶ καὶ ἀγχέμαχοι θεράποντες ,
urn:cts:greekLit:tlg0012.tlg001.allen:16.273#γνῷ δὲ καὶ Ἀτρεΐδης εὐρὺ κρείων Ἀγαμέμνων
urn:cts:greekLit:tlg0012.tlg001.allen:16.274#ἣν ἄτην , ὅ τʼ ἄριστον Ἀχαιῶν οὐδὲν ἔτισεν .
urn:cts:greekLit:tlg0012.tlg001.allen:16.275#ὣς εἰπὼν ὄτρυνε μένος καὶ θυμὸν ἑκάστου ,
urn:cts:greekLit:tlg0012.tlg001.allen:16.276#ἐν δʼ ἔπεσον Τρώεσσιν ἀολλέες · ἀμφὶ δὲ νῆες
urn:cts:greekLit:tlg0012.tlg001.allen:16.277#σμερδαλέον κονάβησαν ἀϋσάντων ὑπʼ Ἀχαιῶν .
urn:cts:greekLit:tlg0012.tlg001.allen:16.278#Τρῶες δʼ ὡς εἴδοντο Μενοιτίου ἄλκιμον υἱὸν
urn:cts:greekLit:tlg0012.tlg001.allen:16.279#αὐτὸν καὶ θεράποντα σὺν ἔντεσι μαρμαίροντας ,
urn:cts:greekLit:tlg0012.tlg001.allen:16.280#πᾶσιν ὀρίνθη θυμός , ἐκίνηθεν δὲ φάλαγγες
urn:cts:greekLit:tlg0012.tlg001.allen:16.281#ἐλπόμενοι παρὰ ναῦφι ποδώκεα Πηλεΐωνα
urn:cts:greekLit:tlg0012.tlg001.allen:16.282#μηνιθμὸν μὲν ἀπορρῖψαι , φιλότητα δʼ ἑλέσθαι ·
urn:cts:greekLit:tlg0012.tlg001.allen:16.283#πάπτηνεν δὲ ἕκαστος ὅπῃ φύγοι αἰπὺν ὄλεθρον .
urn:cts:greekLit:tlg0012.tlg001.allen:16.284#Πάτροκλος δὲ πρῶτος ἀκόντισε δουρὶ φαεινῷ
urn:cts:greekLit:tlg0012.tlg001.allen:16.285#ἀντικρὺ κατὰ μέσσον , ὅθι πλεῖστοι κλονέοντο ,
urn:cts:greekLit:tlg0012.tlg001.allen:16.286#νηῒ πάρα πρυμνῇ μεγαθύμου Πρωτεσιλάου ,
urn:cts:greekLit:tlg0012.tlg001.allen:16.287#καὶ βάλε Πυραίχμην , ὃς Παίονας ἱπποκορυστὰς
urn:cts:greekLit:tlg0012.tlg001.allen:16.288#ἤγαγεν ἐξ Ἀμυδῶνος ἀπʼ Ἀξιοῦ εὐρὺ ῥέοντος ·
urn:cts:greekLit:tlg0012.tlg001.allen:16.289#τὸν βάλε δεξιὸν ὦμον · ὃ δʼ ὕπτιος ἐν κονίῃσι
urn:cts:greekLit:tlg0012.tlg001.allen:16.290#κάππεσεν οἰμώξας , ἕταροι δέ μιν ἀμφεφόβηθεν
urn:cts:greekLit:tlg0012.tlg001.allen:16.291#Παίονες · ἐν γὰρ Πάτροκλος φόβον ἧκεν ἅπασιν
urn:cts:greekLit:tlg0012.tlg001.allen:16.292#ἡγεμόνα κτείνας , ὃς ἀριστεύεσκε μάχεσθαι .
urn:cts:greekLit:tlg0012.tlg001.allen:16.293#ἐκ νηῶν δʼ ἔλασεν , κατὰ δʼ ἔσβεσεν αἰθόμενον πῦρ .
urn:cts:greekLit:tlg0012.tlg001.allen:16.294#ἡμιδαὴς δʼ ἄρα νηῦς λίπετʼ αὐτόθι · τοὶ δὲ φόβηθεν
urn:cts:greekLit:tlg0012.tlg001.allen:16.295#Τρῶες θεσπεσίῳ ὁμάδῳ · Δαναοὶ δʼ ἐπέχυντο
urn:cts:greekLit:tlg0012.tlg001.allen:16.296#νῆας ἀνὰ γλαφυράς · ὅμαδος δʼ ἀλίαστος ἐτύχθη .
urn:cts:greekLit:tlg0012.tlg001.allen:16.297#ὡς δʼ ὅτʼ ἀφʼ ὑψηλῆς κορυφῆς ὄρεος μεγάλοιο
urn:cts:greekLit:tlg0012.tlg001.allen:16.298#κινήσῃ πυκινὴν νεφέλην στεροπηγερέτα Ζεύς ,
urn:cts:greekLit:tlg0012.tlg001.allen:16.299#ἔκ τʼ ἔφανεν πᾶσαι σκοπιαὶ καὶ πρώονες ἄκροι
urn:cts:greekLit:tlg0012.tlg001.allen:16.300#καὶ νάπαι , οὐρανόθεν δʼ ἄρʼ ὑπερράγη ἄσπετος αἰθήρ ,
urn:cts:greekLit:tlg0012.tlg001.allen:16.301#ὣς Δαναοὶ νηῶν μὲν ἀπωσάμενοι δήϊον πῦρ
urn:cts:greekLit:tlg0012.tlg001.allen:16.302#τυτθὸν ἀνέπνευσαν , πολέμου δʼ οὐ γίγνετʼ ἐρωή ·
urn:cts:greekLit:tlg0012.tlg001.allen:16.303#οὐ γάρ πώ τι Τρῶες ἀρηϊφίλων ὑπʼ Ἀχαιῶν
urn:cts:greekLit:tlg0012.tlg001.allen:16.304#προτροπάδην φοβέοντο μελαινάων ἀπὸ νηῶν ,
urn:cts:greekLit:tlg0012.tlg001.allen:16.305#ἀλλʼ ἔτʼ ἄρʼ ἀνθίσταντο , νεῶν δʼ ὑπόεικον ἀνάγκῃ .
urn:cts:greekLit:tlg0012.tlg001.allen:16.306#ἔνθα δʼ ἀνὴρ ἕλεν ἄνδρα κεδασθείσης ὑσμίνης
urn:cts:greekLit:tlg0012.tlg001.allen:16.307#ἡγεμόνων . πρῶτος δὲ Μενοιτίου ἄλκιμος υἱὸς
urn:cts:greekLit:tlg0012.tlg001.allen:16.308#αὐτίκʼ ἄρα στρεφθέντος Ἀρηϊλύκου βάλε μηρὸν
urn:cts:greekLit:tlg0012.tlg001.allen:16.309#ἔγχεϊ ὀξυόεντι , διὰ πρὸ δὲ χαλκὸν ἔλασσε ·
urn:cts:greekLit:tlg0012.tlg001.allen:16.310#ῥῆξεν δʼ ὀστέον ἔγχος , ὃ δὲ πρηνὴς ἐπὶ γαίῃ
urn:cts:greekLit:tlg0012.tlg001.allen:16.311#κάππεσʼ · ἀτὰρ Μενέλαος ἀρήϊος οὖτα Θόαντα
urn:cts:greekLit:tlg0012.tlg001.allen:16.312#στέρνον γυμνωθέντα παρʼ ἀσπίδα , λῦσε δὲ γυῖα .
urn:cts:greekLit:tlg0012.tlg001.allen:16.313#Φυλεΐδης δʼ Ἄμφικλον ἐφορμηθέντα δοκεύσας
urn:cts:greekLit:tlg0012.tlg001.allen:16.314#ἔφθη ὀρεξάμενος πρυμνὸν σκέλος , ἔνθα πάχιστος
urn:cts:greekLit:tlg0012.tlg001.allen:16.315#μυὼν ἀνθρώπου πέλεται · περὶ δʼ ἔγχεος αἰχμῇ
urn:cts:greekLit:tlg0012.tlg001.allen:16.316#νεῦρα διεσχίσθη · τὸν δὲ σκότος ὄσσε κάλυψε .
urn:cts:greekLit:tlg0012.tlg001.allen:16.317#Νεστορίδαι δʼ ὃ μὲν οὔτασʼ Ἀτύμνιον ὀξέϊ δουρὶ
urn:cts:greekLit:tlg0012.tlg001.allen:16.318#Ἀντίλοχος , λαπάρης δὲ διήλασε χάλκεον ἔγχος ·
urn:cts:greekLit:tlg0012.tlg001.allen:16.319#ἤριπε δὲ προπάροιθε . Μάρις δʼ αὐτοσχεδὰ δουρὶ
urn:cts:greekLit:tlg0012.tlg001.allen:16.320#Ἀντιλόχῳ ἐπόρουσε κασιγνήτοιο χολωθεὶς
urn:cts:greekLit:tlg0012.tlg001.allen:16.321#στὰς πρόσθεν νέκυος · τοῦ δʼ ἀντίθεος Θρασυμήδης
urn:cts:greekLit:tlg0012.tlg001.allen:16.322#ἔφθη ὀρεξάμενος πρὶν οὐτάσαι , οὐδʼ ἀφάμαρτεν ,
urn:cts:greekLit:tlg0012.tlg001.allen:16.323#ὦμον ἄφαρ · πρυμνὸν δὲ βραχίονα δουρὸς ἀκωκὴ
urn:cts:greekLit:tlg0012.tlg001.allen:16.324#δρύψʼ ἀπὸ μυώνων , ἀπὸ δʼ ὀστέον ἄχρις ἄραξε ·
urn:cts:greekLit:tlg0012.tlg001.allen:16.325#δούπησεν δὲ πεσών , κατὰ δὲ σκότος ὄσσε κάλυψεν .
urn:cts:greekLit:tlg0012.tlg001.allen:16.326#ὣς τὼ μὲν δοιοῖσι κασιγνήτοισι δαμέντε
urn:cts:greekLit:tlg0012.tlg001.allen:16.327#βήτην εἰς Ἔρεβος Σαρπηδόνος ἐσθλοὶ ἑταῖροι
urn:cts:greekLit:tlg0012.tlg001.allen:16.328#υἷες ἀκοντισταὶ Ἀμισωδάρου , ὅς ῥα Χίμαιραν
urn:cts:greekLit:tlg0012.tlg001.allen:16.329#θρέψεν ἀμαιμακέτην πολέσιν κακὸν ἀνθρώποισιν .
urn:cts:greekLit:tlg0012.tlg001.allen:16.330#Αἴας δὲ Κλεόβουλον Ὀϊλιάδης ἐπορούσας
urn:cts:greekLit:tlg0012.tlg001.allen:16.331#ζωὸν ἕλε βλαφθέντα κατὰ κλόνον · ἀλλά οἱ αὖθι
urn:cts:greekLit:tlg0012.tlg001.allen:16.332#λῦσε μένος πλήξας ξίφει αὐχένα κωπήεντι .
urn:cts:greekLit:tlg0012.tlg001.allen:16.333#πᾶν δʼ ὑπεθερμάνθη ξίφος αἵματι · τὸν δὲ κατʼ ὄσσε
urn:cts:greekLit:tlg0012.tlg001.allen:16.334#ἔλλαβε πορφύρεος θάνατος καὶ μοῖρα κραταιή .
urn:cts:greekLit:tlg0012.tlg001.allen:16.335#Πηνέλεως δὲ Λύκων τε συνέδραμον · ἔγχεσι μὲν γὰρ
urn:cts:greekLit:tlg0012.tlg001.allen:16.336#ἤμβροτον ἀλλήλων , μέλεον δʼ ἠκόντισαν ἄμφω ·
urn:cts:greekLit:tlg0012.tlg001.allen:16.337#τὼ δʼ αὖτις ξιφέεσσι συνέδραμον . ἔνθα Λύκων μὲν
urn:cts:greekLit:tlg0012.tlg001.allen:16.338#ἱπποκόμου κόρυθος φάλον ἤλασεν , ἀμφὶ δὲ καυλὸν
urn:cts:greekLit:tlg0012.tlg001.allen:16.339#φάσγανον ἐρραίσθη · ὃ δʼ ὑπʼ οὔατος αὐχένα θεῖνε
urn:cts:greekLit:tlg0012.tlg001.allen:16.340#Πηνέλεως , πᾶν δʼ εἴσω ἔδυ ξίφος , ἔσχεθε δʼ οἶον
urn:cts:greekLit:tlg0012.tlg001.allen:16.341#δέρμα , παρηέρθη δὲ κάρη , ὑπέλυντο δὲ γυῖα .
urn:cts:greekLit:tlg0012.tlg001.allen:16.342#Μηριόνης δʼ Ἀκάμαντα κιχεὶς ποσὶ καρπαλίμοισι
urn:cts:greekLit:tlg0012.tlg001.allen:16.343#νύξʼ ἵππων ἐπιβησόμενον κατὰ δεξιὸν ὦμον ·
urn:cts:greekLit:tlg0012.tlg001.allen:16.344#ἤριπε δʼ ἐξ ὀχέων , κατὰ δʼ ὀφθαλμῶν κέχυτʼ ἀχλύς .
urn:cts:greekLit:tlg0012.tlg001.allen:16.345#Ἰδομενεὺς δʼ Ἐρύμαντα κατὰ στόμα νηλέϊ χαλκῷ
urn:cts:greekLit:tlg0012.tlg001.allen:16.346#νύξε · τὸ δʼ ἀντικρὺ δόρυ χάλκεον ἐξεπέρησε
urn:cts:greekLit:tlg0012.tlg001.allen:16.347#νέρθεν ὑπʼ ἐγκεφάλοιο , κέασσε δʼ ἄρʼ ὀστέα λευκά ·
urn:cts:greekLit:tlg0012.tlg001.allen:16.348#ἐκ δʼ ἐτίναχθεν ὀδόντες , ἐνέπλησθεν δέ οἱ ἄμφω
urn:cts:greekLit:tlg0012.tlg001.allen:16.349#αἵματος ὀφθαλμοί · τὸ δʼ ἀνὰ στόμα καὶ κατὰ ῥῖνας
urn:cts:greekLit:tlg0012.tlg001.allen:16.350#πρῆσε χανών · θανάτου δὲ μέλαν νέφος ἀμφεκάλυψεν .
urn:cts:greekLit:tlg0012.tlg001.allen:16.351#οὗτοι ἄρʼ ἡγεμόνες Δαναῶν ἕλον ἄνδρα ἕκαστος .
urn:cts:greekLit:tlg0012.tlg001.allen:16.352#ὡς δὲ λύκοι ἄρνεσσιν ἐπέχραον ἢ ἐρίφοισι
urn:cts:greekLit:tlg0012.tlg001.allen:16.353#σίνται ὑπʼ ἐκ μήλων αἱρεύμενοι , αἵ τʼ ἐν ὄρεσσι
urn:cts:greekLit:tlg0012.tlg001.allen:16.354#ποιμένος ἀφραδίῃσι διέτμαγεν · οἳ δὲ ἰδόντες
urn:cts:greekLit:tlg0012.tlg001.allen:16.355#αἶψα διαρπάζουσιν ἀνάλκιδα θυμὸν ἐχούσας ·
urn:cts:greekLit:tlg0012.tlg001.allen:16.356#ὣς Δαναοὶ Τρώεσσιν ἐπέχραον · οἳ δὲ φόβοιο
urn:cts:greekLit:tlg0012.tlg001.allen:16.357#δυσκελάδου μνήσαντο , λάθοντο δὲ θούριδος ἀλκῆς .
urn:cts:greekLit:tlg0012.tlg001.allen:16.358#Αἴας δʼ ὃ μέγας αἰὲν ἐφʼ Ἕκτορι χαλκοκορυστῇ
urn:cts:greekLit:tlg0012.tlg001.allen:16.359#ἵετʼ ἀκοντίσσαι · ὃ δὲ ἰδρείῃ πολέμοιο
urn:cts:greekLit:tlg0012.tlg001.allen:16.360#ἀσπίδι ταυρείῃ κεκαλυμμένος εὐρέας ὤμους
urn:cts:greekLit:tlg0012.tlg001.allen:16.361#σκέπτετʼ ὀϊστῶν τε ῥοῖζον καὶ δοῦπον ἀκόντων .
urn:cts:greekLit:tlg0012.tlg001.allen:16.362#ἦ μὲν δὴ γίγνωσκε μάχης ἑτεραλκέα νίκην ·
urn:cts:greekLit:tlg0012.tlg001.allen:16.363#ἀλλὰ καὶ ὧς ἀνέμιμνε , σάω δʼ ἐρίηρας ἑταίρους .
urn:cts:greekLit:tlg0012.tlg001.allen:16.364#ὡς δʼ ὅτʼ ἀπʼ Οὐλύμπου νέφος ἔρχεται οὐρανὸν εἴσω
urn:cts:greekLit:tlg0012.tlg001.allen:16.365#αἰθέρος ἐκ δίης , ὅτε τε Ζεὺς λαίλαπα τείνῃ ,
urn:cts:greekLit:tlg0012.tlg001.allen:16.366#ὣς τῶν ἐκ νηῶν γένετο ἰαχή τε φόβος τε ,
urn:cts:greekLit:tlg0012.tlg001.allen:16.367#οὐδὲ κατὰ μοῖραν πέραον πάλιν . Ἕκτορα δʼ ἵπποι
urn:cts:greekLit:tlg0012.tlg001.allen:16.368#ἔκφερον ὠκύποδες σὺν τεύχεσι , λεῖπε δὲ λαὸν
urn:cts:greekLit:tlg0012.tlg001.allen:16.369#Τρωϊκόν , οὓς ἀέκοντας ὀρυκτὴ τάφρος ἔρυκε .
urn:cts:greekLit:tlg0012.tlg001.allen:16.370#πολλοὶ δʼ ἐν τάφρῳ ἐρυσάρματες ὠκέες ἵπποι
urn:cts:greekLit:tlg0012.tlg001.allen:16.371#ἄξαντʼ ἐν πρώτῳ ῥυμῷ λίπον ἅρματʼ ἀνάκτων ,
urn:cts:greekLit:tlg0012.tlg001.allen:16.372#Πάτροκλος δʼ ἕπετο σφεδανὸν Δαναοῖσι κελεύων
urn:cts:greekLit:tlg0012.tlg001.allen:16.373#Τρωσὶ κακὰ φρονέων · οἳ δὲ ἰαχῇ τε φόβῳ τε
urn:cts:greekLit:tlg0012.tlg001.allen:16.374#πάσας πλῆσαν ὁδούς , ἐπεὶ ἂρ τμάγεν · ὕψι δʼ ἀέλλη
urn:cts:greekLit:tlg0012.tlg001.allen:16.375#σκίδναθʼ ὑπὸ νεφέων , τανύοντο δὲ μώνυχες ἵπποι
urn:cts:greekLit:tlg0012.tlg001.allen:16.376#ἄψορρον προτὶ ἄστυ νεῶν ἄπο καὶ κλισιάων .
urn:cts:greekLit:tlg0012.tlg001.allen:16.377#Πάτροκλος δʼ ᾗ πλεῖστον ὀρινόμενον ἴδε λαόν ,
urn:cts:greekLit:tlg0012.tlg001.allen:16.378#τῇ ῥʼ ἔχʼ ὁμοκλήσας · ὑπὸ δʼ ἄξοσι φῶτες ἔπιπτον
urn:cts:greekLit:tlg0012.tlg001.allen:16.379#πρηνέες ἐξ ὀχέων , δίφροι δʼ ἀνακυμβαλίαζον .
urn:cts:greekLit:tlg0012.tlg001.allen:16.380#ἀντικρὺ δʼ ἄρα τάφρον ὑπέρθορον ὠκέες ἵπποι
urn:cts:greekLit:tlg0012.tlg001.allen:16.381#ἄμβροτοι , οὓς Πηλῆϊ θεοὶ δόσαν ἀγλαὰ δῶρα ,
urn:cts:greekLit:tlg0012.tlg001.allen:16.382#πρόσσω ἱέμενοι , ἐπὶ δʼ Ἕκτορι κέκλετο θυμός ·
urn:cts:greekLit:tlg0012.tlg001.allen:16.383#ἵετο γὰρ βαλέειν · τὸν δʼ ἔκφερον ὠκέες ἵπποι .
urn:cts:greekLit:tlg0012.tlg001.allen:16.384#ὡς δʼ ὑπὸ λαίλαπι πᾶσα κελαινὴ βέβριθε χθὼν
urn:cts:greekLit:tlg0012.tlg001.allen:16.385#ἤματʼ ὀπωρινῷ , ὅτε λαβρότατον χέει ὕδωρ
urn:cts:greekLit:tlg0012.tlg001.allen:16.386#Ζεύς , ὅτε δή ῥʼ ἄνδρεσσι κοτεσσάμενος χαλεπήνῃ ,
urn:cts:greekLit:tlg0012.tlg001.allen:16.387#οἳ βίῃ εἰν ἀγορῇ σκολιὰς κρίνωσι θέμιστας ,
urn:cts:greekLit:tlg0012.tlg001.allen:16.388#ἐκ δὲ δίκην ἐλάσωσι θεῶν ὄπιν οὐκ ἀλέγοντες ·
urn:cts:greekLit:tlg0012.tlg001.allen:16.389#τῶν δέ τε πάντες μὲν ποταμοὶ πλήθουσι ῥέοντες ,
urn:cts:greekLit:tlg0012.tlg001.allen:16.390#πολλὰς δὲ κλιτῦς τότʼ ἀποτμήγουσι χαράδραι ,
urn:cts:greekLit:tlg0012.tlg001.allen:16.391#ἐς δʼ ἅλα πορφυρέην μεγάλα στενάχουσι ῥέουσαι
urn:cts:greekLit:tlg0012.tlg001.allen:16.392#ἐξ ὀρέων ἐπικάρ , μινύθει δέ τε ἔργʼ ἀνθρώπων ·
urn:cts:greekLit:tlg0012.tlg001.allen:16.393#ὣς ἵπποι Τρῳαὶ μεγάλα στενάχοντο θέουσαι .
urn:cts:greekLit:tlg0012.tlg001.allen:16.394#Πάτροκλος δʼ ἐπεὶ οὖν πρώτας ἐπέκερσε φάλαγγας ,
urn:cts:greekLit:tlg0012.tlg001.allen:16.395#ἂψ ἐπὶ νῆας ἔεργε παλιμπετές , οὐδὲ πόληος
urn:cts:greekLit:tlg0012.tlg001.allen:16.396#εἴα ἱεμένους ἐπιβαινέμεν , ἀλλὰ μεσηγὺ
urn:cts:greekLit:tlg0012.tlg001.allen:16.397#νηῶν καὶ ποταμοῦ καὶ τείχεος ὑψηλοῖο
urn:cts:greekLit:tlg0012.tlg001.allen:16.398#κτεῖνε μεταΐσσων , πολέων δʼ ἀπετίνυτο ποινήν .
urn:cts:greekLit:tlg0012.tlg001.allen:16.399#ἔνθʼ ἤτοι Πρόνοον πρῶτον βάλε δουρὶ φαεινῷ
urn:cts:greekLit:tlg0012.tlg001.allen:16.400#στέρνον γυμνωθέντα παρʼ ἀσπίδα , λῦσε δὲ γυῖα ·
urn:cts:greekLit:tlg0012.tlg001.allen:16.401#δούπησεν δὲ πεσών · ὃ δὲ Θέστορα Ἤνοπος υἱὸν
urn:cts:greekLit:tlg0012.tlg001.allen:16.402#δεύτερον ὁρμηθείς · ὃ μὲν εὐξέστῳ ἐνὶ δίφρῳ
urn:cts:greekLit:tlg0012.tlg001.allen:16.403#ἧστο ἀλείς · ἐκ γὰρ πλήγη φρένας , ἐκ δʼ ἄρα χειρῶν
urn:cts:greekLit:tlg0012.tlg001.allen:16.404#ἡνία ἠΐχθησαν · ὃ δʼ ἔγχεϊ νύξε παραστὰς
urn:cts:greekLit:tlg0012.tlg001.allen:16.405#γναθμὸν δεξιτερόν , διὰ δʼ αὐτοῦ πεῖρεν ὀδόντων ,
urn:cts:greekLit:tlg0012.tlg001.allen:16.406#ἕλκε δὲ δουρὸς ἑλὼν ὑπὲρ ἄντυγος , ὡς ὅτε τις φὼς
urn:cts:greekLit:tlg0012.tlg001.allen:16.407#πέτρῃ ἔπι προβλῆτι καθήμενος ἱερὸν ἰχθὺν
urn:cts:greekLit:tlg0012.tlg001.allen:16.408#ἐκ πόντοιο θύραζε λίνῳ καὶ ἤνοπι χαλκῷ ·
urn:cts:greekLit:tlg0012.tlg001.allen:16.409#ὣς ἕλκʼ ἐκ δίφροιο κεχηνότα δουρὶ φαεινῷ ,
urn:cts:greekLit:tlg0012.tlg001.allen:16.410#κὰδ δʼ ἄρʼ ἐπὶ στόμʼ ἔωσε · πεσόντα δέ μιν λίπε θυμός .
urn:cts:greekLit:tlg0012.tlg001.allen:16.411#αὐτὰρ ἔπειτʼ Ἐρύλαον ἐπεσσύμενον βάλε πέτρῳ
urn:cts:greekLit:tlg0012.tlg001.allen:16.412#μέσσην κὰκ κεφαλήν · ἣ δʼ ἄνδιχα πᾶσα κεάσθη
urn:cts:greekLit:tlg0012.tlg001.allen:16.413#ἐν κόρυθι βριαρῇ · ὃ δʼ ἄρα πρηνὴς ἐπὶ γαίῃ
urn:cts:greekLit:tlg0012.tlg001.allen:16.414#κάππεσεν , ἀμφὶ δέ μιν θάνατος χύτο θυμοραϊστής .
urn:cts:greekLit:tlg0012.tlg001.allen:16.415#αὐτὰρ ἔπειτʼ Ἐρύμαντα καὶ Ἀμφοτερὸν καὶ Ἐπάλτην
urn:cts:greekLit:tlg0012.tlg001.allen:16.416#Τληπόλεμόν τε Δαμαστορίδην Ἐχίον τε Πύριν τε
urn:cts:greekLit:tlg0012.tlg001.allen:16.417#Ἰφέα τʼ Εὔιππόν τε καὶ Ἀργεάδην Πολύμηλον
urn:cts:greekLit:tlg0012.tlg001.allen:16.418#πάντας ἐπασσυτέρους πέλασε χθονὶ πουλυβοτείρῃ .
urn:cts:greekLit:tlg0012.tlg001.allen:16.419#Σαρπηδὼν δʼ ὡς οὖν ἴδʼ ἀμιτροχίτωνας ἑταίρους
urn:cts:greekLit:tlg0012.tlg001.allen:16.420#χέρσʼ ὕπο Πατρόκλοιο Μενοιτιάδαο δαμέντας ,
urn:cts:greekLit:tlg0012.tlg001.allen:16.421#κέκλετʼ ἄρʼ ἀντιθέοισι καθαπτόμενος Λυκίοισιν ·
urn:cts:greekLit:tlg0012.tlg001.allen:16.422#αἰδὼς ὦ Λύκιοι · πόσε φεύγετε ; νῦν θοοὶ ἔστε .
urn:cts:greekLit:tlg0012.tlg001.allen:16.423#ἀντήσω γὰρ ἐγὼ τοῦδʼ ἀνέρος , ὄφρα δαείω
urn:cts:greekLit:tlg0012.tlg001.allen:16.424#ὅς τις ὅδε κρατέει καὶ δὴ κακὰ πολλὰ ἔοργε
urn:cts:greekLit:tlg0012.tlg001.allen:16.425#Τρῶας , ἐπεὶ πολλῶν τε καὶ ἐσθλῶν γούνατʼ ἔλυσεν .
urn:cts:greekLit:tlg0012.tlg001.allen:16.426#ἦ ῥα , καὶ ἐξ ὀχέων σὺν τεύχεσιν ἆλτο χαμᾶζε .
urn:cts:greekLit:tlg0012.tlg001.allen:16.427#Πάτροκλος δʼ ἑτέρωθεν ἐπεὶ ἴδεν ἔκθορε δίφρου .
urn:cts:greekLit:tlg0012.tlg001.allen:16.428#οἳ δʼ ὥς τʼ αἰγυπιοὶ γαμψώνυχες ἀγκυλοχεῖλαι
urn:cts:greekLit:tlg0012.tlg001.allen:16.429#πέτρῃ ἐφʼ ὑψηλῇ μεγάλα κλάζοντε μάχωνται ,
urn:cts:greekLit:tlg0012.tlg001.allen:16.430#ὣς οἳ κεκλήγοντες ἐπʼ ἀλλήλοισιν ὄρουσαν .
urn:cts:greekLit:tlg0012.tlg001.allen:16.431#τοὺς δὲ ἰδὼν ἐλέησε Κρόνου πάϊς ἀγκυλομήτεω ,
urn:cts:greekLit:tlg0012.tlg001.allen:16.432#Ἥρην δὲ προσέειπε κασιγνήτην ἄλοχόν τε ·
urn:cts:greekLit:tlg0012.tlg001.allen:16.433#ὤ μοι ἐγών , ὅ τέ μοι Σαρπηδόνα φίλτατον ἀνδρῶν
urn:cts:greekLit:tlg0012.tlg001.allen:16.434#μοῖρʼ ὑπὸ Πατρόκλοιο Μενοιτιάδαο δαμῆναι .
urn:cts:greekLit:tlg0012.tlg001.allen:16.435#διχθὰ δέ μοι κραδίη μέμονε φρεσὶν ὁρμαίνοντι ,
urn:cts:greekLit:tlg0012.tlg001.allen:16.436#ἤ μιν ζωὸν ἐόντα μάχης ἄπο δακρυοέσσης
urn:cts:greekLit:tlg0012.tlg001.allen:16.437#θείω ἀναρπάξας Λυκίης ἐν πίονι δήμῳ ,
urn:cts:greekLit:tlg0012.tlg001.allen:16.438#ἦ ἤδη ὑπὸ χερσὶ Μενοιτιάδαο δαμάσσω .
urn:cts:greekLit:tlg0012.tlg001.allen:16.439#τὸν δʼ ἠμείβετʼ ἔπειτα βοῶπις πότνια Ἥρη ·
urn:cts:greekLit:tlg0012.tlg001.allen:16.440#αἰνότατε Κρονίδη ποῖον τὸν μῦθον ἔειπες .
urn:cts:greekLit:tlg0012.tlg001.allen:16.441#ἄνδρα θνητὸν ἐόντα πάλαι πεπρωμένον αἴσῃ
urn:cts:greekLit:tlg0012.tlg001.allen:16.442#ἂψ ἐθέλεις θανάτοιο δυσηχέος ἐξαναλῦσαι ;
urn:cts:greekLit:tlg0012.tlg001.allen:16.443#ἔρδʼ · ἀτὰρ οὔ τοι πάντες ἐπαινέομεν θεοὶ ἄλλοι .
urn:cts:greekLit:tlg0012.tlg001.allen:16.444#ἄλλο δέ τοι ἐρέω , σὺ δʼ ἐνὶ φρεσὶ βάλλεο σῇσιν ·
urn:cts:greekLit:tlg0012.tlg001.allen:16.445#αἴ κε ζὼν πέμψῃς Σαρπηδόνα ὃν δὲ δόμον δέ ,
urn:cts:greekLit:tlg0012.tlg001.allen:16.446#φράζεο μή τις ἔπειτα θεῶν ἐθέλῃσι καὶ ἄλλος
urn:cts:greekLit:tlg0012.tlg001.allen:16.447#πέμπειν ὃν φίλον υἱὸν ἀπὸ κρατερῆς ὑσμίνης ·
urn:cts:greekLit:tlg0012.tlg001.allen:16.448#πολλοὶ γὰρ περὶ ἄστυ μέγα Πριάμοιο μάχονται
urn:cts:greekLit:tlg0012.tlg001.allen:16.449#υἱέες ἀθανάτων , τοῖσιν κότον αἰνὸν ἐνήσεις .
urn:cts:greekLit:tlg0012.tlg001.allen:16.450#ἀλλʼ εἴ τοι φίλος ἐστί , τεὸν δʼ ὀλοφύρεται ἦτορ ,
urn:cts:greekLit:tlg0012.tlg001.allen:16.451#ἤτοι μέν μιν ἔασον ἐνὶ κρατερῇ ὑσμίνῃ
urn:cts:greekLit:tlg0012.tlg001.allen:16.452#χέρσʼ ὕπο Πατρόκλοιο Μενοιτιάδαο δαμῆναι ·
urn:cts:greekLit:tlg0012.tlg001.allen:16.453#αὐτὰρ ἐπὴν δὴ τόν γε λίπῃ ψυχή τε καὶ αἰών ,
urn:cts:greekLit:tlg0012.tlg001.allen:16.454#πέμπειν μιν θάνατόν τε φέρειν καὶ νήδυμον ὕπνον
urn:cts:greekLit:tlg0012.tlg001.allen:16.455#εἰς ὅ κε δὴ Λυκίης εὐρείης δῆμον ἵκωνται ,
urn:cts:greekLit:tlg0012.tlg001.allen:16.456#ἔνθά ἑ ταρχύσουσι κασίγνητοί τε ἔται τε
urn:cts:greekLit:tlg0012.tlg001.allen:16.457#τύμβῳ τε στήλῃ τε · τὸ γὰρ γέρας ἐστὶ θανόντων .
urn:cts:greekLit:tlg0012.tlg001.allen:16.458#ὣς ἔφατʼ , οὐδʼ ἀπίθησε πατὴρ ἀνδρῶν τε θεῶν τε ·
urn:cts:greekLit:tlg0012.tlg001.allen:16.459#αἱματοέσσας δὲ ψιάδας κατέχευεν ἔραζε
urn:cts:greekLit:tlg0012.tlg001.allen:16.460#παῖδα φίλον τιμῶν , τόν οἱ Πάτροκλος ἔμελλε
urn:cts:greekLit:tlg0012.tlg001.allen:16.461#φθίσειν ἐν Τροίῃ ἐριβώλακι τηλόθι πάτρης .
urn:cts:greekLit:tlg0012.tlg001.allen:16.462#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες ,
urn:cts:greekLit:tlg0012.tlg001.allen:16.463#ἔνθʼ ἤτοι Πάτροκλος ἀγακλειτὸν Θρασύμηλον ,
urn:cts:greekLit:tlg0012.tlg001.allen:16.464#ὅς ῥʼ ἠῢς θεράπων Σαρπηδόνος ἦεν ἄνακτος ,
urn:cts:greekLit:tlg0012.tlg001.allen:16.465#τὸν βάλε νείαιραν κατὰ γαστέρα , λῦσε δὲ γυῖα .
urn:cts:greekLit:tlg0012.tlg001.allen:16.466#Σαρπηδὼν δʼ αὐτοῦ μὲν ἀπήμβροτε δουρὶ φαεινῷ
urn:cts:greekLit:tlg0012.tlg001.allen:16.467#δεύτερον ὁρμηθείς , ὃ δὲ Πήδασον οὔτασεν ἵππον
urn:cts:greekLit:tlg0012.tlg001.allen:16.468#ἔγχεϊ δεξιὸν ὦμον · ὃ δʼ ἔβραχε θυμὸν ἀΐσθων ,
urn:cts:greekLit:tlg0012.tlg001.allen:16.469#κὰδ δʼ ἔπεσʼ ἐν κονίῃσι μακών , ἀπὸ δʼ ἔπτατο θυμός .
urn:cts:greekLit:tlg0012.tlg001.allen:16.470#τὼ δὲ διαστήτην , κρίκε δὲ ζυγόν , ἡνία δέ σφι
urn:cts:greekLit:tlg0012.tlg001.allen:16.471#σύγχυτʼ , ἐπεὶ δὴ κεῖτο παρήορος ἐν κονίῃσι .
urn:cts:greekLit:tlg0012.tlg001.allen:16.472#τοῖο μὲν Αὐτομέδων δουρικλυτὸς εὕρετο τέκμωρ ·
urn:cts:greekLit:tlg0012.tlg001.allen:16.473#σπασσάμενος τανύηκες ἄορ παχέος παρὰ μηροῦ
urn:cts:greekLit:tlg0012.tlg001.allen:16.474#ἀΐξας ἀπέκοψε παρήορον οὐδʼ ἐμάτησε ·
urn:cts:greekLit:tlg0012.tlg001.allen:16.475#τὼ δʼ ἰθυνθήτην , ἐν δὲ ῥυτῆρσι τάνυσθεν ·
urn:cts:greekLit:tlg0012.tlg001.allen:16.476#τὼ δʼ αὖτις συνίτην ἔριδος πέρι θυμοβόροιο .
urn:cts:greekLit:tlg0012.tlg001.allen:16.477#ἔνθʼ αὖ Σαρπηδὼν μὲν ἀπήμβροτε δουρὶ φαεινῷ ,
urn:cts:greekLit:tlg0012.tlg001.allen:16.478#Πατρόκλου δʼ ὑπὲρ ὦμον ἀριστερὸν ἤλυθʼ ἀκωκὴ
urn:cts:greekLit:tlg0012.tlg001.allen:16.479#ἔγχεος , οὐδʼ ἔβαλʼ αὐτόν · ὃ δʼ ὕστερος ὄρνυτο χαλκῷ
urn:cts:greekLit:tlg0012.tlg001.allen:16.480#Πάτροκλος · τοῦ δʼ οὐχ ἅλιον βέλος ἔκφυγε χειρός ,
urn:cts:greekLit:tlg0012.tlg001.allen:16.481#ἀλλʼ ἔβαλʼ ἔνθʼ ἄρα τε φρένες ἔρχαται ἀμφʼ ἁδινὸν κῆρ .
urn:cts:greekLit:tlg0012.tlg001.allen:16.482#ἤριπε δʼ ὡς ὅτε τις δρῦς ἤριπεν ἢ ἀχερωῒς
urn:cts:greekLit:tlg0012.tlg001.allen:16.483#ἠὲ πίτυς βλωθρή , τήν τʼ οὔρεσι τέκτονες ἄνδρες
urn:cts:greekLit:tlg0012.tlg001.allen:16.484#ἐξέταμον πελέκεσσι νεήκεσι νήϊον εἶναι ·
urn:cts:greekLit:tlg0012.tlg001.allen:16.485#ὣς ὃ πρόσθʼ ἵππων καὶ δίφρου κεῖτο τανυσθεὶς
urn:cts:greekLit:tlg0012.tlg001.allen:16.486#βεβρυχὼς κόνιος δεδραγμένος αἱματοέσσης .
urn:cts:greekLit:tlg0012.tlg001.allen:16.487#ἠΰτε ταῦρον ἔπεφνε λέων ἀγέληφι μετελθὼν
urn:cts:greekLit:tlg0012.tlg001.allen:16.488#αἴθωνα μεγάθυμον ἐν εἰλιπόδεσσι βόεσσι ,
urn:cts:greekLit:tlg0012.tlg001.allen:16.489#ὤλετό τε στενάχων ὑπὸ γαμφηλῇσι λέοντος ,
urn:cts:greekLit:tlg0012.tlg001.allen:16.490#ὣς ὑπὸ Πατρόκλῳ Λυκίων ἀγὸς ἀσπιστάων
urn:cts:greekLit:tlg0012.tlg001.allen:16.491#κτεινόμενος μενέαινε , φίλον δʼ ὀνόμηνεν ἑταῖρον ·
urn:cts:greekLit:tlg0012.tlg001.allen:16.492#Γλαῦκε πέπον πολεμιστὰ μετʼ ἀνδράσι νῦν σε μάλα χρὴ
urn:cts:greekLit:tlg0012.tlg001.allen:16.493#αἰχμητήν τʼ ἔμεναι καὶ θαρσαλέον πολεμιστήν ·
urn:cts:greekLit:tlg0012.tlg001.allen:16.494#νῦν τοι ἐελδέσθω πόλεμος κακός , εἰ θοός ἐσσι .
urn:cts:greekLit:tlg0012.tlg001.allen:16.495#πρῶτα μὲν ὄτρυνον Λυκίων ἡγήτορας ἄνδρας
urn:cts:greekLit:tlg0012.tlg001.allen:16.496#πάντῃ ἐποιχόμενος Σαρπηδόνος ἀμφιμάχεσθαι ·
urn:cts:greekLit:tlg0012.tlg001.allen:16.497#αὐτὰρ ἔπειτα καὶ αὐτὸς ἐμεῦ πέρι μάρναο χαλκῷ .
urn:cts:greekLit:tlg0012.tlg001.allen:16.498#σοὶ γὰρ ἐγὼ καὶ ἔπειτα κατηφείη καὶ ὄνειδος
urn:cts:greekLit:tlg0012.tlg001.allen:16.499#ἔσσομαι ἤματα πάντα διαμπερές , εἴ κέ μʼ Ἀχαιοὶ
urn:cts:greekLit:tlg0012.tlg001.allen:16.500#τεύχεα συλήσωσι νεῶν ἐν ἀγῶνι πεσόντα .
urn:cts:greekLit:tlg0012.tlg001.allen:16.501#ἀλλʼ ἔχεο κρατερῶς , ὄτρυνε δὲ λαὸν ἅπαντα .
urn:cts:greekLit:tlg0012.tlg001.allen:16.502#ὣς ἄρα μιν εἰπόντα τέλος θανάτοιο κάλυψεν
urn:cts:greekLit:tlg0012.tlg001.allen:16.503#ὀφθαλμοὺς ῥῖνάς θʼ · ὃ δὲ λὰξ ἐν στήθεσι βαίνων
urn:cts:greekLit:tlg0012.tlg001.allen:16.504#ἐκ χροὸς ἕλκε δόρυ , προτὶ δὲ φρένες αὐτῷ ἕποντο ·
urn:cts:greekLit:tlg0012.tlg001.allen:16.505#τοῖο δʼ ἅμα ψυχήν τε καὶ ἔγχεος ἐξέρυσʼ αἰχμήν .
urn:cts:greekLit:tlg0012.tlg001.allen:16.506#Μυρμιδόνες δʼ αὐτοῦ σχέθον ἵππους φυσιόωντας
urn:cts:greekLit:tlg0012.tlg001.allen:16.507#ἱεμένους φοβέεσθαι , ἐπεὶ λίπον ἅρματʼ ἀνάκτων .
urn:cts:greekLit:tlg0012.tlg001.allen:16.508#Γλαύκῳ δʼ αἰνὸν ἄχος γένετο φθογγῆς ἀΐοντι ·
urn:cts:greekLit:tlg0012.tlg001.allen:16.509#ὠρίνθη δέ οἱ ἦτορ ὅ τʼ οὐ δύνατο προσαμῦναι .
urn:cts:greekLit:tlg0012.tlg001.allen:16.510#χειρὶ δʼ ἑλὼν ἐπίεζε βραχίονα · τεῖρε γὰρ αὐτὸν
urn:cts:greekLit:tlg0012.tlg001.allen:16.511#ἕλκος , ὃ δή μιν Τεῦκρος ἐπεσσύμενον βάλεν ἰῷ
urn:cts:greekLit:tlg0012.tlg001.allen:16.512#τείχεος ὑψηλοῖο , ἀρὴν ἑτάροισιν ἀμύνων .
urn:cts:greekLit:tlg0012.tlg001.allen:16.513#εὐχόμενος δʼ ἄρα εἶπεν ἑκηβόλῳ Ἀπόλλωνι ·
urn:cts:greekLit:tlg0012.tlg001.allen:16.514#κλῦθι ἄναξ ὅς που Λυκίης ἐν πίονι δήμῳ
urn:cts:greekLit:tlg0012.tlg001.allen:16.515#εἲς ἢ ἐνὶ Τροίῃ · δύνασαι δὲ σὺ πάντοσʼ ἀκούειν
urn:cts:greekLit:tlg0012.tlg001.allen:16.516#ἀνέρι κηδομένῳ , ὡς νῦν ἐμὲ κῆδος ἱκάνει .
urn:cts:greekLit:tlg0012.tlg001.allen:16.517#ἕλκος μὲν γὰρ ἔχω τόδε καρτερόν , ἀμφὶ δέ μοι χεὶρ
urn:cts:greekLit:tlg0012.tlg001.allen:16.518#ὀξείῃς ὀδύνῃσιν ἐλήλαται , οὐδέ μοι αἷμα
urn:cts:greekLit:tlg0012.tlg001.allen:16.519#τερσῆναι δύναται , βαρύθει δέ μοι ὦμος ὑπʼ αὐτοῦ ·
urn:cts:greekLit:tlg0012.tlg001.allen:16.520#ἔγχος δʼ οὐ δύναμαι σχεῖν ἔμπεδον , οὐδὲ μάχεσθαι
urn:cts:greekLit:tlg0012.tlg001.allen:16.521#ἐλθὼν δυσμενέεσσιν . ἀνὴρ δʼ ὤριστος ὄλωλε
urn:cts:greekLit:tlg0012.tlg001.allen:16.522#Σαρπηδὼν Διὸς υἱός · ὃ δʼ οὐ οὗ παιδὸς ἀμύνει .
urn:cts:greekLit:tlg0012.tlg001.allen:16.523#ἀλλὰ σύ πέρ μοι ἄναξ τόδε καρτερὸν ἕλκος ἄκεσσαι ,
urn:cts:greekLit:tlg0012.tlg001.allen:16.524#κοίμησον δʼ ὀδύνας , δὸς δὲ κράτος , ὄφρʼ ἑτάροισι
urn:cts:greekLit:tlg0012.tlg001.allen:16.525#κεκλόμενος Λυκίοισιν ἐποτρύνω πολεμίζειν ,
urn:cts:greekLit:tlg0012.tlg001.allen:16.526#αὐτός τʼ ἀμφὶ νέκυι κατατεθνηῶτι μάχωμαι .
urn:cts:greekLit:tlg0012.tlg001.allen:16.527#ὣς ἔφατʼ εὐχόμενος , τοῦ δʼ ἔκλυε Φοῖβος Ἀπόλλων .
urn:cts:greekLit:tlg0012.tlg001.allen:16.528#αὐτίκα παῦσʼ ὀδύνας ἀπὸ δʼ ἕλκεος ἀργαλέοιο
urn:cts:greekLit:tlg0012.tlg001.allen:16.529#αἷμα μέλαν τέρσηνε , μένος δέ οἱ ἔμβαλε θυμῷ .
urn:cts:greekLit:tlg0012.tlg001.allen:16.530#Γλαῦκος δʼ ἔγνω ᾗσιν ἐνὶ φρεσὶ γήθησέν τε
urn:cts:greekLit:tlg0012.tlg001.allen:16.531#ὅττί οἱ ὦκʼ ἤκουσε μέγας θεὸς εὐξαμένοιο .
urn:cts:greekLit:tlg0012.tlg001.allen:16.532#πρῶτα μὲν ὄτρυνεν Λυκίων ἡγήτορας ἄνδρας
urn:cts:greekLit:tlg0012.tlg001.allen:16.533#πάντῃ ἐποιχόμενος Σαρπηδόνος ἀμφιμάχεσθαι ·
urn:cts:greekLit:tlg0012.tlg001.allen:16.534#αὐτὰρ ἔπειτα μετὰ Τρῶας κίε μακρὰ βιβάσθων
urn:cts:greekLit:tlg0012.tlg001.allen:16.535#Πουλυδάμαντʼ ἔπι Πανθοΐδην καὶ Ἀγήνορα δῖον ,
urn:cts:greekLit:tlg0012.tlg001.allen:16.536#βῆ δὲ μετʼ Αἰνείαν τε καὶ Ἕκτορα χαλκοκορυστήν ,
urn:cts:greekLit:tlg0012.tlg001.allen:16.537#ἀγχοῦ δʼ ἱστάμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:16.538#Ἕκτορ νῦν δὴ πάγχυ λελασμένος εἰς ἐπικούρων ,
urn:cts:greekLit:tlg0012.tlg001.allen:16.539#οἳ σέθεν εἵνεκα τῆλε φίλων καὶ πατρίδος αἴης
urn:cts:greekLit:tlg0012.tlg001.allen:16.540#θυμὸν ἀποφθινύθουσι · σὺ δʼ οὐκ ἐθέλεις ἐπαμύνειν .
urn:cts:greekLit:tlg0012.tlg001.allen:16.541#κεῖται Σαρπηδὼν Λυκίων ἀγὸς ἀσπιστάων ,
urn:cts:greekLit:tlg0012.tlg001.allen:16.542#ὃς Λυκίην εἴρυτο δίκῃσί τε καὶ σθένεϊ ᾧ ·
urn:cts:greekLit:tlg0012.tlg001.allen:16.543#τὸν δʼ ὑπὸ Πατρόκλῳ δάμασʼ ἔγχεϊ χάλκεος Ἄρης .
urn:cts:greekLit:tlg0012.tlg001.allen:16.544#ἀλλὰ φίλοι πάρστητε , νεμεσσήθητε δὲ θυμῷ ,
urn:cts:greekLit:tlg0012.tlg001.allen:16.545#μὴ ἀπὸ τεύχεʼ ἕλωνται , ἀεικίσσωσι δὲ νεκρὸν
urn:cts:greekLit:tlg0012.tlg001.allen:16.546#Μυρμιδόνες , Δαναῶν κεχολωμένοι ὅσσοι ὄλοντο ,
urn:cts:greekLit:tlg0012.tlg001.allen:16.547#τοὺς ἐπὶ νηυσὶ θοῇσιν ἐπέφνομεν ἐγχείῃσιν .
urn:cts:greekLit:tlg0012.tlg001.allen:16.548#ὣς ἔφατο , Τρῶας δὲ κατὰ κρῆθεν λάβε πένθος
urn:cts:greekLit:tlg0012.tlg001.allen:16.549#ἄσχετον , οὐκ ἐπιεικτόν , ἐπεί σφισιν ἕρμα πόληος
urn:cts:greekLit:tlg0012.tlg001.allen:16.550#ἔσκε καὶ ἀλλοδαπός περ ἐών · πολέες γὰρ ἅμʼ αὐτῷ
urn:cts:greekLit:tlg0012.tlg001.allen:16.551#λαοὶ ἕποντʼ , ἐν δʼ αὐτὸς ἀριστεύεσκε μάχεσθαι ·
urn:cts:greekLit:tlg0012.tlg001.allen:16.552#βὰν δʼ ἰθὺς Δαναῶν λελιημένοι · ἦρχε δʼ ἄρά σφιν
urn:cts:greekLit:tlg0012.tlg001.allen:16.553#Ἕκτωρ χωόμενος Σαρπηδόνος . αὐτὰρ Ἀχαιοὺς
urn:cts:greekLit:tlg0012.tlg001.allen:16.554#ὦρσε Μενοιτιάδεω Πατροκλῆος λάσιον κῆρ ·
urn:cts:greekLit:tlg0012.tlg001.allen:16.555#Αἴαντε πρώτω προσέφη μεμαῶτε καὶ αὐτώ ·
urn:cts:greekLit:tlg0012.tlg001.allen:16.556#Αἴαντε νῦν σφῶϊν ἀμύνεσθαι φίλον ἔστω ,
urn:cts:greekLit:tlg0012.tlg001.allen:16.557#οἷοί περ πάρος ἦτε μετʼ ἀνδράσιν ἢ καὶ ἀρείους .
urn:cts:greekLit:tlg0012.tlg001.allen:16.558#κεῖται ἀνὴρ ὃς πρῶτος ἐσήλατο τεῖχος Ἀχαιῶν
urn:cts:greekLit:tlg0012.tlg001.allen:16.559#Σαρπηδών · ἀλλʼ εἴ μιν ἀεικισσαίμεθʼ ἑλόντες ,
urn:cts:greekLit:tlg0012.tlg001.allen:16.560#τεύχεά τʼ ὤμοιιν ἀφελοίμεθα , καί τινʼ ἑταίρων
urn:cts:greekLit:tlg0012.tlg001.allen:16.561#αὐτοῦ ἀμυνομένων δαμασαίμεθα νηλέϊ χαλκῷ .
urn:cts:greekLit:tlg0012.tlg001.allen:16.562#ὣς ἔφαθʼ , οἳ δὲ καὶ αὐτοὶ ἀλέξασθαι μενέαινον .
urn:cts:greekLit:tlg0012.tlg001.allen:16.563#οἳ δʼ ἐπεὶ ἀμφοτέρωθεν ἐκαρτύναντο φάλαγγας
urn:cts:greekLit:tlg0012.tlg001.allen:16.564#Τρῶες καὶ Λύκιοι καὶ Μυρμιδόνες καὶ Ἀχαιοί ,
urn:cts:greekLit:tlg0012.tlg001.allen:16.565#σύμβαλον ἀμφὶ νέκυι κατατεθνηῶτι μάχεσθαι
urn:cts:greekLit:tlg0012.tlg001.allen:16.566#δεινὸν ἀΰσαντες · μέγα δʼ ἔβραχε τεύχεα φωτῶν .
urn:cts:greekLit:tlg0012.tlg001.allen:16.567#Ζεὺς δʼ ἐπὶ νύκτʼ ὀλοὴν τάνυσε κρατερῇ ὑσμίνῃ ,
urn:cts:greekLit:tlg0012.tlg001.allen:16.568#ὄφρα φίλῳ περὶ παιδὶ μάχης ὀλοὸς πόνος εἴη .
urn:cts:greekLit:tlg0012.tlg001.allen:16.569#ὦσαν δὲ πρότεροι Τρῶες ἑλίκωπας Ἀχαιούς ·
urn:cts:greekLit:tlg0012.tlg001.allen:16.570#βλῆτο γὰρ οὔ τι κάκιστος ἀνὴρ μετὰ Μυρμιδόνεσσιν
urn:cts:greekLit:tlg0012.tlg001.allen:16.571#υἱὸς Ἀγακλῆος μεγαθύμου δῖος Ἐπειγεύς ,
urn:cts:greekLit:tlg0012.tlg001.allen:16.572#ὅς ῥʼ ἐν Βουδείῳ εὖ ναιομένῳ ἤνασσε
urn:cts:greekLit:tlg0012.tlg001.allen:16.573#τὸ πρίν · ἀτὰρ τότε γʼ ἐσθλὸν ἀνεψιὸν ἐξεναρίξας
urn:cts:greekLit:tlg0012.tlg001.allen:16.574#ἐς Πηλῆʼ ἱκέτευσε καὶ ἐς Θέτιν ἀργυρόπεζαν ·
urn:cts:greekLit:tlg0012.tlg001.allen:16.575#οἳ δʼ ἅμʼ Ἀχιλλῆϊ ῥηξήνορι πέμπον ἕπεσθαι
urn:cts:greekLit:tlg0012.tlg001.allen:16.576#Ἴλιον εἰς εὔπωλον , ἵνα Τρώεσσι μάχοιτο .
urn:cts:greekLit:tlg0012.tlg001.allen:16.577#τόν ῥα τόθʼ ἁπτόμενον νέκυος βάλε φαίδιμος Ἕκτωρ
urn:cts:greekLit:tlg0012.tlg001.allen:16.578#χερμαδίῳ κεφαλήν · ἣ δʼ ἄνδιχα πᾶσα κεάσθη
urn:cts:greekLit:tlg0012.tlg001.allen:16.579#ἐν κόρυθι βριαρῇ · ὃ δʼ ἄρα πρηνὴς ἐπὶ νεκρῷ
urn:cts:greekLit:tlg0012.tlg001.allen:16.580#κάππεσεν , ἀμφὶ δέ μιν θάνατος χύτο θυμοραϊστής .
urn:cts:greekLit:tlg0012.tlg001.allen:16.581#Πατρόκλῳ δʼ ἄρʼ ἄχος γένετο φθιμένου ἑτάροιο ,
urn:cts:greekLit:tlg0012.tlg001.allen:16.582#ἴθυσεν δὲ διὰ προμάχων ἴρηκι ἐοικὼς
urn:cts:greekLit:tlg0012.tlg001.allen:16.583#ὠκέϊ , ὅς τʼ ἐφόβησε κολοιούς τε ψῆράς τε ·
urn:cts:greekLit:tlg0012.tlg001.allen:16.584#ὣς ἰθὺς Λυκίων Πατρόκλεες ἱπποκέλευθε
urn:cts:greekLit:tlg0012.tlg001.allen:16.585#ἔσσυο καὶ Τρώων , κεχόλωσο δὲ κῆρ ἑτάροιο .
urn:cts:greekLit:tlg0012.tlg001.allen:16.586#καί ῥʼ ἔβαλε Σθενέλαον Ἰθαιμένεος φίλον υἱὸν
urn:cts:greekLit:tlg0012.tlg001.allen:16.587#αὐχένα χερμαδίῳ , ῥῆξεν δʼ ἀπὸ τοῖο τένοντας .
urn:cts:greekLit:tlg0012.tlg001.allen:16.588#χώρησαν δʼ ὑπό τε πρόμαχοι καὶ φαίδιμος Ἕκτωρ .
urn:cts:greekLit:tlg0012.tlg001.allen:16.589#ὅσση δʼ αἰγανέης ῥιπὴ ταναοῖο τέτυκται ,
urn:cts:greekLit:tlg0012.tlg001.allen:16.590#ἥν ῥά τʼ ἀνὴρ ἀφέῃ πειρώμενος ἢ ἐν ἀέθλῳ
urn:cts:greekLit:tlg0012.tlg001.allen:16.591#ἠὲ καὶ ἐν πολέμῳ δηΐων ὕπο θυμοραϊστέων ,
urn:cts:greekLit:tlg0012.tlg001.allen:16.592#τόσσον ἐχώρησαν Τρῶες , ὤσαντο δʼ Ἀχαιοί .
urn:cts:greekLit:tlg0012.tlg001.allen:16.593#Γλαῦκος δὲ πρῶτος Λυκίων ἀγὸς ἀσπιστάων
urn:cts:greekLit:tlg0012.tlg001.allen:16.594#ἐτράπετʼ , ἔκτεινεν δὲ Βαθυκλῆα μεγάθυμον
urn:cts:greekLit:tlg0012.tlg001.allen:16.595#Χάλκωνος φίλον υἱόν , ὃς Ἑλλάδι οἰκία ναίων
urn:cts:greekLit:tlg0012.tlg001.allen:16.596#ὄλβῳ τε πλούτῳ τε μετέπρεπε Μυρμιδόνεσσι .
urn:cts:greekLit:tlg0012.tlg001.allen:16.597#τὸν μὲν ἄρα Γλαῦκος στῆθος μέσον οὔτασε δουρὶ
urn:cts:greekLit:tlg0012.tlg001.allen:16.598#στρεφθεὶς ἐξαπίνης , ὅτε μιν κατέμαρπτε διώκων ·
urn:cts:greekLit:tlg0012.tlg001.allen:16.599#δούπησεν δὲ πεσών · πυκινὸν δʼ ἄχος ἔλλαβʼ Ἀχαιούς ,
urn:cts:greekLit:tlg0012.tlg001.allen:16.600#ὡς ἔπεσʼ ἐσθλὸς ἀνήρ · μέγα δὲ Τρῶες κεχάροντο ,
urn:cts:greekLit:tlg0012.tlg001.allen:16.601#στὰν δʼ ἀμφʼ αὐτὸν ἰόντες ἀολλέες · οὐδʼ ἄρʼ Ἀχαιοὶ
urn:cts:greekLit:tlg0012.tlg001.allen:16.602#ἀλκῆς ἐξελάθοντο , μένος δʼ ἰθὺς φέρον αὐτῶν .
urn:cts:greekLit:tlg0012.tlg001.allen:16.603#ἔνθʼ αὖ Μηριόνης Τρώων ἕλεν ἄνδρα κορυστὴν
urn:cts:greekLit:tlg0012.tlg001.allen:16.604#Λαόγονον θρασὺν υἱὸν Ὀνήτορος , ὃς Διὸς ἱρεὺς
urn:cts:greekLit:tlg0012.tlg001.allen:16.605#Ἰδαίου ἐτέτυκτο , θεὸς δʼ ὣς τίετο δήμῳ .
urn:cts:greekLit:tlg0012.tlg001.allen:16.606#τὸν βάλʼ ὑπὸ γναθμοῖο καὶ οὔατος · ὦκα δὲ θυμὸς
urn:cts:greekLit:tlg0012.tlg001.allen:16.607#ᾤχετʼ ἀπὸ μελέων , στυγερὸς δʼ ἄρα μιν σκότος εἷλεν .
urn:cts:greekLit:tlg0012.tlg001.allen:16.608#Αἰνείας δʼ ἐπὶ Μηριόνῃ δόρυ χάλκεον ἧκεν ·
urn:cts:greekLit:tlg0012.tlg001.allen:16.609#ἔλπετο γὰρ τεύξεσθαι ὑπασπίδια προβιβῶντος .
urn:cts:greekLit:tlg0012.tlg001.allen:16.610#ἀλλʼ ὃ μὲν ἄντα ἰδὼν ἠλεύατο χάλκεον ἔγχος ·
urn:cts:greekLit:tlg0012.tlg001.allen:16.611#πρόσσω γὰρ κατέκυψε , τὸ δʼ ἐξόπιθεν δόρυ μακρὸν
urn:cts:greekLit:tlg0012.tlg001.allen:16.612#οὔδει ἐνισκίμφθη , ἐπὶ δʼ οὐρίαχος πελεμίχθη
urn:cts:greekLit:tlg0012.tlg001.allen:16.613#ἔγχεος · ἔνθα δʼ ἔπειτʼ ἀφίει μένος ὄβριμος Ἄρης .
urn:cts:greekLit:tlg0012.tlg001.allen:16.614#αἰχμὴ δʼ Αἰνείαο κραδαινομένη κατὰ γαίης
urn:cts:greekLit:tlg0012.tlg001.allen:16.615#ᾤχετʼ , ἐπεί ῥʼ ἅλιον στιβαρῆς ἀπὸ χειρὸς ὄρουσεν .
urn:cts:greekLit:tlg0012.tlg001.allen:16.616#Αἰνείας δʼ ἄρα θυμὸν ἐχώσατο φώνησέν τε ·
urn:cts:greekLit:tlg0012.tlg001.allen:16.617#Μηριόνη τάχα κέν σε καὶ ὀρχηστήν περ ἐόντα
urn:cts:greekLit:tlg0012.tlg001.allen:16.618#ἔγχος ἐμὸν κατέπαυσε διαμπερές , εἴ σʼ ἔβαλόν περ .
urn:cts:greekLit:tlg0012.tlg001.allen:16.619#τὸν δʼ αὖ Μηριόνης δουρικλυτὸς ἀντίον ηὔδα ·
urn:cts:greekLit:tlg0012.tlg001.allen:16.620#Αἰνεία χαλεπόν σε καὶ ἴφθιμόν περ ἐόντα
urn:cts:greekLit:tlg0012.tlg001.allen:16.621#πάντων ἀνθρώπων σβέσσαι μένος , ὅς κέ σευ ἄντα
urn:cts:greekLit:tlg0012.tlg001.allen:16.622#ἔλθῃ ἀμυνόμενος · θνητὸς δέ νυ καὶ σὺ τέτυξαι .
urn:cts:greekLit:tlg0012.tlg001.allen:16.623#εἰ καὶ ἐγώ σε βάλοιμι τυχὼν μέσον ὀξέϊ χαλκῷ ,
urn:cts:greekLit:tlg0012.tlg001.allen:16.624#αἶψά κε καὶ κρατερός περ ἐὼν καὶ χερσὶ πεποιθὼς
urn:cts:greekLit:tlg0012.tlg001.allen:16.625#εὖχος ἐμοὶ δοίης , ψυχὴν δʼ Ἄϊδι κλυτοπώλῳ .
urn:cts:greekLit:tlg0012.tlg001.allen:16.626#ὣς φάτο , τὸν δʼ ἐνένιπε Μενοιτίου ἄλκιμος υἱός ·
urn:cts:greekLit:tlg0012.tlg001.allen:16.627#Μηριόνη τί σὺ ταῦτα καὶ ἐσθλὸς ἐὼν ἀγορεύεις ;
urn:cts:greekLit:tlg0012.tlg001.allen:16.628#ὦ πέπον οὔ τοι Τρῶες ὀνειδείοις ἐπέεσσι
urn:cts:greekLit:tlg0012.tlg001.allen:16.629#νεκροῦ χωρήσουσι · πάρος τινὰ γαῖα καθέξει .
urn:cts:greekLit:tlg0012.tlg001.allen:16.630#ἐν γὰρ χερσὶ τέλος πολέμου , ἐπέων δʼ ἐνὶ βουλῇ ·
urn:cts:greekLit:tlg0012.tlg001.allen:16.631#τὼ οὔ τι χρὴ μῦθον ὀφέλλειν , ἀλλὰ μάχεσθαι .
urn:cts:greekLit:tlg0012.tlg001.allen:16.632#ὣς εἰπὼν ὃ μὲν ἦρχʼ , ὃ δʼ ἅμʼ ἕσπετο ἰσόθεος φώς .
urn:cts:greekLit:tlg0012.tlg001.allen:16.633#τῶν δʼ ὥς τε δρυτόμων ἀνδρῶν ὀρυμαγδὸς ὀρώρει
urn:cts:greekLit:tlg0012.tlg001.allen:16.634#οὔρεος ἐν βήσσῃς , ἕκαθεν δέ τε γίγνετʼ ἀκουή ,
urn:cts:greekLit:tlg0012.tlg001.allen:16.635#ὣς τῶν ὄρνυτο δοῦπος ἀπὸ χθονὸς εὐρυοδείης
urn:cts:greekLit:tlg0012.tlg001.allen:16.636#χαλκοῦ τε ῥινοῦ τε βοῶν τʼ εὐποιητάων ,
urn:cts:greekLit:tlg0012.tlg001.allen:16.637#νυσσομένων ξίφεσίν τε καὶ ἔγχεσιν ἀμφιγύοισιν .
urn:cts:greekLit:tlg0012.tlg001.allen:16.638#οὐδʼ ἂν ἔτι φράδμων περ ἀνὴρ Σαρπηδόνα δῖον
urn:cts:greekLit:tlg0012.tlg001.allen:16.639#ἔγνω , ἐπεὶ βελέεσσι καὶ αἵματι καὶ κονίῃσιν
urn:cts:greekLit:tlg0012.tlg001.allen:16.640#ἐκ κεφαλῆς εἴλυτο διαμπερὲς ἐς πόδας ἄκρους .
urn:cts:greekLit:tlg0012.tlg001.allen:16.641#οἳ δʼ αἰεὶ περὶ νεκρὸν ὁμίλεον , ὡς ὅτε μυῖαι
urn:cts:greekLit:tlg0012.tlg001.allen:16.642#σταθμῷ ἔνι βρομέωσι περιγλαγέας κατὰ πέλλας
urn:cts:greekLit:tlg0012.tlg001.allen:16.643#ὥρῃ ἐν εἰαρινῇ , ὅτε τε γλάγος ἄγγεα δεύει ·
urn:cts:greekLit:tlg0012.tlg001.allen:16.644#ὣς ἄρα τοὶ περὶ νεκρὸν ὁμίλεον , οὐδέ ποτε Ζεὺς
urn:cts:greekLit:tlg0012.tlg001.allen:16.645#τρέψεν ἀπὸ κρατερῆς ὑσμίνης ὄσσε φαεινώ ,
urn:cts:greekLit:tlg0012.tlg001.allen:16.646#ἀλλὰ κατʼ αὐτοὺς αἰὲν ὅρα καὶ φράζετο θυμῷ ,
urn:cts:greekLit:tlg0012.tlg001.allen:16.647#πολλὰ μάλʼ ἀμφὶ φόνῳ Πατρόκλου μερμηρίζων ,
urn:cts:greekLit:tlg0012.tlg001.allen:16.648#ἢ ἤδη καὶ κεῖνον ἐνὶ κρατερῇ ὑσμίνῃ
urn:cts:greekLit:tlg0012.tlg001.allen:16.649#αὐτοῦ ἐπʼ ἀντιθέῳ Σαρπηδόνι φαίδιμος Ἕκτωρ
urn:cts:greekLit:tlg0012.tlg001.allen:16.650#χαλκῷ δῃώσῃ , ἀπό τʼ ὤμων τεύχεʼ ἕληται ,
urn:cts:greekLit:tlg0012.tlg001.allen:16.651#ἦ ἔτι καὶ πλεόνεσσιν ὀφέλλειεν πόνον αἰπύν .
urn:cts:greekLit:tlg0012.tlg001.allen:16.652#ὧδε δέ οἱ φρονέοντι δοάσσατο κέρδιον εἶναι
urn:cts:greekLit:tlg0012.tlg001.allen:16.653#ὄφρʼ ἠῢς θεράπων Πηληϊάδεω Ἀχιλῆος
urn:cts:greekLit:tlg0012.tlg001.allen:16.654#ἐξαῦτις Τρῶάς τε καὶ Ἕκτορα χαλκοκορυστὴν
urn:cts:greekLit:tlg0012.tlg001.allen:16.655#ὤσαιτο προτὶ ἄστυ , πολέων δʼ ἀπὸ θυμὸν ἕλοιτο .
urn:cts:greekLit:tlg0012.tlg001.allen:16.656#Ἕκτορι δὲ πρωτίστῳ ἀνάλκιδα θυμὸν ἐνῆκεν ·
urn:cts:greekLit:tlg0012.tlg001.allen:16.657#ἐς δίφρον δʼ ἀναβὰς φύγαδʼ ἔτραπε , κέκλετο δʼ ἄλλους
urn:cts:greekLit:tlg0012.tlg001.allen:16.658#Τρῶας φευγέμεναι · γνῶ γὰρ Διὸς ἱρὰ τάλαντα .
urn:cts:greekLit:tlg0012.tlg001.allen:16.659#ἔνθʼ οὐδʼ ἴφθιμοι Λύκιοι μένον , ἀλλὰ φόβηθεν
urn:cts:greekLit:tlg0012.tlg001.allen:16.660#πάντες , ἐπεὶ βασιλῆα ἴδον βεβλαμμένον ἦτορ
urn:cts:greekLit:tlg0012.tlg001.allen:16.661#κείμενον ἐν νεκύων ἀγύρει · πολέες γὰρ ἐπʼ αὐτῷ
urn:cts:greekLit:tlg0012.tlg001.allen:16.662#κάππεσον , εὖτʼ ἔριδα κρατερὴν ἐτάνυσσε Κρονίων .
urn:cts:greekLit:tlg0012.tlg001.allen:16.663#οἳ δʼ ἄρʼ ἀπʼ ὤμοιιν Σαρπηδόνος ἔντεʼ ἕλοντο
urn:cts:greekLit:tlg0012.tlg001.allen:16.664#χάλκεα μαρμαίροντα , τὰ μὲν κοίλας ἐπὶ νῆας
urn:cts:greekLit:tlg0012.tlg001.allen:16.665#δῶκε φέρειν ἑτάροισι Μενοιτίου ἄλκιμος υἱός .
urn:cts:greekLit:tlg0012.tlg001.allen:16.666#καὶ τότʼ Ἀπόλλωνα προσέφη νεφεληγερέτα Ζεύς ·
urn:cts:greekLit:tlg0012.tlg001.allen:16.667#εἰ δʼ ἄγε νῦν φίλε Φοῖβε , κελαινεφὲς αἷμα κάθηρον
urn:cts:greekLit:tlg0012.tlg001.allen:16.668#ἐλθὼν ἐκ βελέων Σαρπηδόνα , καί μιν ἔπειτα
urn:cts:greekLit:tlg0012.tlg001.allen:16.669#πολλὸν ἀπὸ πρὸ φέρων λοῦσον ποταμοῖο ῥοῇσι
urn:cts:greekLit:tlg0012.tlg001.allen:16.670#χρῖσόν τʼ ἀμβροσίῃ , περὶ δʼ ἄμβροτα εἵματα ἕσσον ·
urn:cts:greekLit:tlg0012.tlg001.allen:16.671#πέμπε δέ μιν πομποῖσιν ἅμα κραιπνοῖσι φέρεσθαι
urn:cts:greekLit:tlg0012.tlg001.allen:16.672#ὕπνῳ καὶ θανάτῳ διδυμάοσιν , οἵ ῥά μιν ὦκα
urn:cts:greekLit:tlg0012.tlg001.allen:16.673#θήσουσʼ ἐν Λυκίης εὐρείης πίονι δήμῳ ,
urn:cts:greekLit:tlg0012.tlg001.allen:16.674#ἔνθά ἑ ταρχύσουσι κασίγνητοί τε ἔται τε
urn:cts:greekLit:tlg0012.tlg001.allen:16.675#τύμβῳ τε στήλῃ τε · τὸ γὰρ γέρας ἐστὶ θανόντων .
urn:cts:greekLit:tlg0012.tlg001.allen:16.676#ὣς ἔφατʼ , οὐδʼ ἄρα πατρὸς ἀνηκούστησεν Ἀπόλλων .
urn:cts:greekLit:tlg0012.tlg001.allen:16.677#βῆ δὲ κατʼ Ἰδαίων ὀρέων ἐς φύλοπιν αἰνήν ,
urn:cts:greekLit:tlg0012.tlg001.allen:16.678#αὐτίκα δʼ ἐκ βελέων Σαρπηδόνα δῖον ἀείρας
urn:cts:greekLit:tlg0012.tlg001.allen:16.679#πολλὸν ἀπὸ πρὸ φέρων λοῦσεν ποταμοῖο ῥοῇσι
urn:cts:greekLit:tlg0012.tlg001.allen:16.680#χρῖσέν τʼ ἀμβροσίῃ , περὶ δʼ ἄμβροτα εἵματα ἕσσε ·
urn:cts:greekLit:tlg0012.tlg001.allen:16.681#πέμπε δέ μιν πομποῖσιν ἅμα κραιπνοῖσι φέρεσθαι ,
urn:cts:greekLit:tlg0012.tlg001.allen:16.682#ὕπνῳ καὶ θανάτῳ διδυμάοσιν , οἵ ῥά μιν ὦκα
urn:cts:greekLit:tlg0012.tlg001.allen:16.683#κάτθεσαν ἐν Λυκίης εὐρείης πίονι δήμῳ .
urn:cts:greekLit:tlg0012.tlg001.allen:16.684#Πάτροκλος δʼ ἵπποισι καὶ Αὐτομέδοντι κελεύσας
urn:cts:greekLit:tlg0012.tlg001.allen:16.685#Τρῶας καὶ Λυκίους μετεκίαθε , καὶ μέγʼ ἀάσθη
urn:cts:greekLit:tlg0012.tlg001.allen:16.686#νήπιος · εἰ δὲ ἔπος Πηληϊάδαο φύλαξεν
urn:cts:greekLit:tlg0012.tlg001.allen:16.687#ἦ τʼ ἂν ὑπέκφυγε κῆρα κακὴν μέλανος θανάτοιο .
urn:cts:greekLit:tlg0012.tlg001.allen:16.688#ἀλλʼ αἰεί τε Διὸς κρείσσων νόος ἠέ περ ἀνδρῶν ·
urn:cts:greekLit:tlg0012.tlg001.allen:16.689#ὅς τε καὶ ἄλκιμον ἄνδρα φοβεῖ καὶ ἀφείλετο νίκην
urn:cts:greekLit:tlg0012.tlg001.allen:16.690#ῥηϊδίως , ὅτε δʼ αὐτὸς ἐποτρύνῃσι μάχεσθαι ·
urn:cts:greekLit:tlg0012.tlg001.allen:16.691#ὅς οἱ καὶ τότε θυμὸν ἐνὶ στήθεσσιν ἀνῆκεν .
urn:cts:greekLit:tlg0012.tlg001.allen:16.692#ἔνθα τίνα πρῶτον τίνα δʼ ὕστατον ἐξενάριξας
urn:cts:greekLit:tlg0012.tlg001.allen:16.693#Πατρόκλεις , ὅτε δή σε θεοὶ θάνατον δὲ κάλεσσαν ;
urn:cts:greekLit:tlg0012.tlg001.allen:16.694#Ἄδρηστον μὲν πρῶτα καὶ Αὐτόνοον καὶ Ἔχεκλον
urn:cts:greekLit:tlg0012.tlg001.allen:16.695#καὶ Πέριμον Μεγάδην καὶ Ἐπίστορα καὶ Μελάνιππον ,
urn:cts:greekLit:tlg0012.tlg001.allen:16.696#αὐτὰρ ἔπειτʼ Ἔλασον καὶ Μούλιον ἠδὲ Πυλάρτην ·
urn:cts:greekLit:tlg0012.tlg001.allen:16.697#τοὺς ἕλεν · οἳ δʼ ἄλλοι φύγαδε μνώοντο ἕκαστος .
urn:cts:greekLit:tlg0012.tlg001.allen:16.698#ἔνθά κεν ὑψίπυλον Τροίην ἕλον υἷες Ἀχαιῶν
urn:cts:greekLit:tlg0012.tlg001.allen:16.699#Πατρόκλου ὑπὸ χερσί , περὶ πρὸ γὰρ ἔγχεϊ θῦεν ,
urn:cts:greekLit:tlg0012.tlg001.allen:16.700#εἰ μὴ Ἀπόλλων Φοῖβος ἐϋδμήτου ἐπὶ πύργου
urn:cts:greekLit:tlg0012.tlg001.allen:16.701#ἔστη τῷ ὀλοὰ φρονέων , Τρώεσσι δʼ ἀρήγων .
urn:cts:greekLit:tlg0012.tlg001.allen:16.702#τρὶς μὲν ἐπʼ ἀγκῶνος βῆ τείχεος ὑψηλοῖο
urn:cts:greekLit:tlg0012.tlg001.allen:16.703#Πάτροκλος , τρὶς δʼ αὐτὸν ἀπεστυφέλιξεν Ἀπόλλων
urn:cts:greekLit:tlg0012.tlg001.allen:16.704#χείρεσσʼ ἀθανάτῃσι φαεινὴν ἀσπίδα νύσσων .
urn:cts:greekLit:tlg0012.tlg001.allen:16.705#ἀλλʼ ὅτε δὴ τὸ τέταρτον ἐπέσσυτο δαίμονι ἶσος ,
urn:cts:greekLit:tlg0012.tlg001.allen:16.706#δεινὰ δʼ ὁμοκλήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:16.707#χάζεο διογενὲς Πατρόκλεες · οὔ νύ τοι αἶσα
urn:cts:greekLit:tlg0012.tlg001.allen:16.708#σῷ ὑπὸ δουρὶ πόλιν πέρθαι Τρώων ἀγερώχων ,
urn:cts:greekLit:tlg0012.tlg001.allen:16.709#οὐδʼ ὑπʼ Ἀχιλλῆος , ὅς περ σέο πολλὸν ἀμείνων .
urn:cts:greekLit:tlg0012.tlg001.allen:16.710#ὣς φάτο , Πάτροκλος δʼ ἀνεχάζετο πολλὸν ὀπίσσω
urn:cts:greekLit:tlg0012.tlg001.allen:16.711#μῆνιν ἀλευάμενος ἑκατηβόλου Ἀπόλλωνος .
urn:cts:greekLit:tlg0012.tlg001.allen:16.712#Ἕκτωρ δʼ ἐν Σκαιῇσι πύλῃς ἔχε μώνυχας ἵππους ·
urn:cts:greekLit:tlg0012.tlg001.allen:16.713#δίζε γὰρ ἠὲ μάχοιτο κατὰ κλόνον αὖτις ἐλάσσας ,
urn:cts:greekLit:tlg0012.tlg001.allen:16.714#ἦ λαοὺς ἐς τεῖχος ὁμοκλήσειεν ἀλῆναι .
urn:cts:greekLit:tlg0012.tlg001.allen:16.715#ταῦτʼ ἄρα οἱ φρονέοντι παρίστατο Φοῖβος Ἀπόλλων
urn:cts:greekLit:tlg0012.tlg001.allen:16.716#ἀνέρι εἰσάμενος αἰζηῷ τε κρατερῷ τε
urn:cts:greekLit:tlg0012.tlg001.allen:16.717#Ἀσίῳ , ὃς μήτρως ἦν Ἕκτορος ἱπποδάμοιο
urn:cts:greekLit:tlg0012.tlg001.allen:16.718#αὐτοκασίγνητος Ἑκάβης , υἱὸς δὲ Δύμαντος ,
urn:cts:greekLit:tlg0012.tlg001.allen:16.719#ὃς Φρυγίῃ ναίεσκε ῥοῇς ἔπι Σαγγαρίοιο ·
urn:cts:greekLit:tlg0012.tlg001.allen:16.720#τῷ μιν ἐεισάμενος προσέφη Διὸς υἱὸς Ἀπόλλων ·
urn:cts:greekLit:tlg0012.tlg001.allen:16.721#Ἕκτορ τίπτε μάχης ἀποπαύεαι ; οὐδέ τί σε χρή .
urn:cts:greekLit:tlg0012.tlg001.allen:16.722#αἴθʼ ὅσον ἥσσων εἰμί , τόσον σέο φέρτερος εἴην ·
urn:cts:greekLit:tlg0012.tlg001.allen:16.723#τώ κε τάχα στυγερῶς πολέμου ἀπερωήσειας .
urn:cts:greekLit:tlg0012.tlg001.allen:16.724#ἀλλʼ ἄγε Πατρόκλῳ ἔφεπε κρατερώνυχας ἵππους ,
urn:cts:greekLit:tlg0012.tlg001.allen:16.725#αἴ κέν πώς μιν ἕλῃς , δώῃ δέ τοι εὖχος Ἀπόλλων .
urn:cts:greekLit:tlg0012.tlg001.allen:16.726#ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν ,
urn:cts:greekLit:tlg0012.tlg001.allen:16.727#Κεβριόνῃ δʼ ἐκέλευσε δαΐφρονι φαίδιμος Ἕκτωρ
urn:cts:greekLit:tlg0012.tlg001.allen:16.728#ἵππους ἐς πόλεμον πεπληγέμεν . αὐτὰρ Ἀπόλλων
urn:cts:greekLit:tlg0012.tlg001.allen:16.729#δύσεθʼ ὅμιλον ἰών , ἐν δὲ κλόνον Ἀργείοισιν
urn:cts:greekLit:tlg0012.tlg001.allen:16.730#ἧκε κακόν , Τρωσὶν δὲ καὶ Ἕκτορι κῦδος ὄπαζεν .
urn:cts:greekLit:tlg0012.tlg001.allen:16.731#Ἕκτωρ δʼ ἄλλους μὲν Δαναοὺς ἔα οὐδʼ ἐνάριζεν ·
urn:cts:greekLit:tlg0012.tlg001.allen:16.732#αὐτὰρ ὃ Πατρόκλῳ ἔφεπε κρατερώνυχας ἵππους .
urn:cts:greekLit:tlg0012.tlg001.allen:16.733#Πάτροκλος δʼ ἑτέρωθεν ἀφʼ ἵππων ἆλτο χαμᾶζε
urn:cts:greekLit:tlg0012.tlg001.allen:16.734#σκαιῇ ἔγχος ἔχων · ἑτέρηφι δὲ λάζετο πέτρον
urn:cts:greekLit:tlg0012.tlg001.allen:16.735#μάρμαρον ὀκριόεντα τόν οἱ περὶ χεὶρ ἐκάλυψεν ,
urn:cts:greekLit:tlg0012.tlg001.allen:16.736#ἧκε δʼ ἐρεισάμενος , οὐδὲ δὴν χάζετο φωτός ,
urn:cts:greekLit:tlg0012.tlg001.allen:16.737#οὐδʼ ἁλίωσε βέλος , βάλε δʼ Ἕκτορος ἡνιοχῆα
urn:cts:greekLit:tlg0012.tlg001.allen:16.738#Κεβριόνην νόθον υἱὸν ἀγακλῆος Πριάμοιο
urn:cts:greekLit:tlg0012.tlg001.allen:16.739#ἵππων ἡνίʼ ἔχοντα μετώπιον ὀξέϊ λᾶϊ .
urn:cts:greekLit:tlg0012.tlg001.allen:16.740#ἀμφοτέρας δʼ ὀφρῦς σύνελεν λίθος , οὐδέ οἱ ἔσχεν
urn:cts:greekLit:tlg0012.tlg001.allen:16.741#ὀστέον , ὀφθαλμοὶ δὲ χαμαὶ πέσον ἐν κονίῃσιν
urn:cts:greekLit:tlg0012.tlg001.allen:16.742#αὐτοῦ πρόσθε ποδῶν · ὃ δʼ ἄρʼ ἀρνευτῆρι ἐοικὼς
urn:cts:greekLit:tlg0012.tlg001.allen:16.743#κάππεσʼ ἀπʼ εὐεργέος δίφρου , λίπε δʼ ὀστέα θυμός .
urn:cts:greekLit:tlg0012.tlg001.allen:16.744#τὸν δʼ ἐπικερτομέων προσέφης Πατρόκλεες ἱππεῦ ·
urn:cts:greekLit:tlg0012.tlg001.allen:16.745#ὢ πόποι ἦ μάλʼ ἐλαφρὸς ἀνήρ , ὡς ῥεῖα κυβιστᾷ .
urn:cts:greekLit:tlg0012.tlg001.allen:16.746#εἰ δή που καὶ πόντῳ ἐν ἰχθυόεντι γένοιτο ,
urn:cts:greekLit:tlg0012.tlg001.allen:16.747#πολλοὺς ἂν κορέσειεν ἀνὴρ ὅδε τήθεα διφῶν
urn:cts:greekLit:tlg0012.tlg001.allen:16.748#νηὸς ἀποθρῴσκων , εἰ καὶ δυσπέμφελος εἴη ,
urn:cts:greekLit:tlg0012.tlg001.allen:16.749#ὡς νῦν ἐν πεδίῳ ἐξ ἵππων ῥεῖα κυβιστᾷ .
urn:cts:greekLit:tlg0012.tlg001.allen:16.750#ἦ ῥα καὶ ἐν Τρώεσσι κυβιστητῆρες ἔασιν .
urn:cts:greekLit:tlg0012.tlg001.allen:16.751#ὣς εἰπὼν ἐπὶ Κεβριόνῃ ἥρωϊ βεβήκει
urn:cts:greekLit:tlg0012.tlg001.allen:16.752#οἶμα λέοντος ἔχων , ὅς τε σταθμοὺς κεραΐζων
urn:cts:greekLit:tlg0012.tlg001.allen:16.753#ἔβλητο πρὸς στῆθος , ἑή τέ μιν ὤλεσεν ἀλκή ·
urn:cts:greekLit:tlg0012.tlg001.allen:16.754#ὣς ἐπὶ Κεβριόνῃ Πατρόκλεες ἆλσο μεμαώς .
urn:cts:greekLit:tlg0012.tlg001.allen:16.755#Ἕκτωρ δʼ αὖθʼ ἑτέρωθεν ἀφʼ ἵππων ἆλτο χαμᾶζε .
urn:cts:greekLit:tlg0012.tlg001.allen:16.756#τὼ περὶ Κεβριόναο λέονθʼ ὣς δηρινθήτην ,
urn:cts:greekLit:tlg0012.tlg001.allen:16.757#ὥ τʼ ὄρεος κορυφῇσι περὶ κταμένης ἐλάφοιο
urn:cts:greekLit:tlg0012.tlg001.allen:16.758#ἄμφω πεινάοντε μέγα φρονέοντε μάχεσθον ·
urn:cts:greekLit:tlg0012.tlg001.allen:16.759#ὣς περὶ Κεβριόναο δύω μήστωρες ἀϋτῆς
urn:cts:greekLit:tlg0012.tlg001.allen:16.760#Πάτροκλός τε Μενοιτιάδης καὶ φαίδιμος Ἕκτωρ
urn:cts:greekLit:tlg0012.tlg001.allen:16.761#ἵεντʼ ἀλλήλων ταμέειν χρόα νηλέϊ χαλκῷ .
urn:cts:greekLit:tlg0012.tlg001.allen:16.762#Ἕκτωρ μὲν κεφαλῆφιν ἐπεὶ λάβεν οὐχὶ μεθίει ·
urn:cts:greekLit:tlg0012.tlg001.allen:16.763#Πάτροκλος δʼ ἑτέρωθεν ἔχεν ποδός · οἳ δὲ δὴ ἄλλοι
urn:cts:greekLit:tlg0012.tlg001.allen:16.764#Τρῶες καὶ Δαναοὶ σύναγον κρατερὴν ὑσμίνην .
urn:cts:greekLit:tlg0012.tlg001.allen:16.765#ὡς δʼ Εὖρός τε Νότος τʼ ἐριδαίνετον ἀλλήλοιιν
urn:cts:greekLit:tlg0012.tlg001.allen:16.766#οὔρεος ἐν βήσσῃς βαθέην πελεμιζέμεν ὕλην
urn:cts:greekLit:tlg0012.tlg001.allen:16.767#φηγόν τε μελίην τε τανύφλοιόν τε κράνειαν ,
urn:cts:greekLit:tlg0012.tlg001.allen:16.768#αἵ τε πρὸς ἀλλήλας ἔβαλον τανυήκεας ὄζους
urn:cts:greekLit:tlg0012.tlg001.allen:16.769#ἠχῇ θεσπεσίῃ , πάταγος δέ τε ἀγνυμενάων ,
urn:cts:greekLit:tlg0012.tlg001.allen:16.770#ὣς Τρῶες καὶ Ἀχαιοὶ ἐπʼ ἀλλήλοισι θορόντες
urn:cts:greekLit:tlg0012.tlg001.allen:16.771#δῄουν , οὐδʼ ἕτεροι μνώοντʼ ὀλοοῖο φόβοιο .
urn:cts:greekLit:tlg0012.tlg001.allen:16.772#πολλὰ δὲ Κεβριόνην ἀμφʼ ὀξέα δοῦρα πεπήγει
urn:cts:greekLit:tlg0012.tlg001.allen:16.773#ἰοί τε πτερόεντες ἀπὸ νευρῆφι θορόντες ,
urn:cts:greekLit:tlg0012.tlg001.allen:16.774#πολλὰ δὲ χερμάδια μεγάλʼ ἀσπίδας ἐστυφέλιξαν
urn:cts:greekLit:tlg0012.tlg001.allen:16.775#μαρναμένων ἀμφʼ αὐτόν · ὃ δʼ ἐν στροφάλιγγι κονίης
urn:cts:greekLit:tlg0012.tlg001.allen:16.776#κεῖτο μέγας μεγαλωστί , λελασμένος ἱπποσυνάων .
urn:cts:greekLit:tlg0012.tlg001.allen:16.777#ὄφρα μὲν Ἠέλιος μέσον οὐρανὸν ἀμφιβεβήκει ,
urn:cts:greekLit:tlg0012.tlg001.allen:16.778#τόφρα μάλʼ ἀμφοτέρων βέλεʼ ἥπτετο , πῖπτε δὲ λαός ·
urn:cts:greekLit:tlg0012.tlg001.allen:16.779#ἦμος δʼ Ἠέλιος μετενίσετο βουλυτὸν δέ ,
urn:cts:greekLit:tlg0012.tlg001.allen:16.780#καὶ τότε δή ῥʼ ὑπὲρ αἶσαν Ἀχαιοὶ φέρτεροι ἦσαν .
urn:cts:greekLit:tlg0012.tlg001.allen:16.781#ἐκ μὲν Κεβριόνην βελέων ἥρωα ἔρυσσαν
urn:cts:greekLit:tlg0012.tlg001.allen:16.782#Τρώων ἐξ ἐνοπῆς , καὶ ἀπʼ ὤμων τεύχεʼ ἕλοντο ,
urn:cts:greekLit:tlg0012.tlg001.allen:16.783#Πάτροκλος δὲ Τρωσὶ κακὰ φρονέων ἐνόρουσε .
urn:cts:greekLit:tlg0012.tlg001.allen:16.784#τρὶς μὲν ἔπειτʼ ἐπόρουσε θοῷ ἀτάλαντος Ἄρηϊ
urn:cts:greekLit:tlg0012.tlg001.allen:16.785#σμερδαλέα ἰάχων , τρὶς δʼ ἐννέα φῶτας ἔπεφνεν .
urn:cts:greekLit:tlg0012.tlg001.allen:16.786#ἀλλʼ ὅτε δὴ τὸ τέταρτον ἐπέσσυτο δαίμονι ἶσος ,
urn:cts:greekLit:tlg0012.tlg001.allen:16.787#ἔνθʼ ἄρα τοι Πάτροκλε φάνη βιότοιο τελευτή ·
urn:cts:greekLit:tlg0012.tlg001.allen:16.788#ἤντετο γάρ τοι Φοῖβος ἐνὶ κρατερῇ ὑσμίνῃ
urn:cts:greekLit:tlg0012.tlg001.allen:16.789#δεινός · ὃ μὲν τὸν ἰόντα κατὰ κλόνον οὐκ ἐνόησεν ,
urn:cts:greekLit:tlg0012.tlg001.allen:16.790#ἠέρι γὰρ πολλῇ κεκαλυμμένος ἀντεβόλησε ·
urn:cts:greekLit:tlg0012.tlg001.allen:16.791#στῆ δʼ ὄπιθεν , πλῆξεν δὲ μετάφρενον εὐρέε τʼ ὤμω
urn:cts:greekLit:tlg0012.tlg001.allen:16.792#χειρὶ καταπρηνεῖ , στρεφεδίνηθεν δέ οἱ ὄσσε .
urn:cts:greekLit:tlg0012.tlg001.allen:16.793#τοῦ δʼ ἀπὸ μὲν κρατὸς κυνέην βάλε Φοῖβος Ἀπόλλων ·
urn:cts:greekLit:tlg0012.tlg001.allen:16.794#ἣ δὲ κυλινδομένη καναχὴν ἔχε ποσσὶν ὑφʼ ἵππων
urn:cts:greekLit:tlg0012.tlg001.allen:16.795#αὐλῶπις τρυφάλεια , μιάνθησαν δὲ ἔθειραι
urn:cts:greekLit:tlg0012.tlg001.allen:16.796#αἵματι καὶ κονίῃσι · πάρος γε μὲν οὐ θέμις ἦεν
urn:cts:greekLit:tlg0012.tlg001.allen:16.797#ἱππόκομον πήληκα μιαίνεσθαι κονίῃσιν ,
urn:cts:greekLit:tlg0012.tlg001.allen:16.798#ἀλλʼ ἀνδρὸς θείοιο κάρη χαρίεν τε μέτωπον
urn:cts:greekLit:tlg0012.tlg001.allen:16.799#ῥύετʼ Ἀχιλλῆος · τότε δὲ Ζεὺς Ἕκτορι δῶκεν
urn:cts:greekLit:tlg0012.tlg001.allen:16.800#ᾗ κεφαλῇ φορέειν , σχεδόθεν δέ οἱ ἦεν ὄλεθρος .
urn:cts:greekLit:tlg0012.tlg001.allen:16.801#πᾶν δέ οἱ ἐν χείρεσσιν ἄγη δολιχόσκιον ἔγχος
urn:cts:greekLit:tlg0012.tlg001.allen:16.802#βριθὺ μέγα στιβαρὸν κεκορυθμένον · αὐτὰρ ἀπʼ ὤμων
urn:cts:greekLit:tlg0012.tlg001.allen:16.803#ἀσπὶς σὺν τελαμῶνι χαμαὶ πέσε τερμιόεσσα .
urn:cts:greekLit:tlg0012.tlg001.allen:16.804#λῦσε δέ οἱ θώρηκα ἄναξ Διὸς υἱὸς Ἀπόλλων .
urn:cts:greekLit:tlg0012.tlg001.allen:16.805#τὸν δʼ ἄτη φρένας εἷλε , λύθεν δʼ ὑπὸ φαίδιμα γυῖα ,
urn:cts:greekLit:tlg0012.tlg001.allen:16.806#στῆ δὲ ταφών · ὄπιθεν δὲ μετάφρενον ὀξέϊ δουρὶ
urn:cts:greekLit:tlg0012.tlg001.allen:16.807#ὤμων μεσσηγὺς σχεδόθεν βάλε Δάρδανος ἀνὴρ
urn:cts:greekLit:tlg0012.tlg001.allen:16.808#Πανθοΐδης Εὔφορβος , ὃς ἡλικίην ἐκέκαστο
urn:cts:greekLit:tlg0012.tlg001.allen:16.809#ἔγχεΐ θʼ ἱπποσύνῃ τε πόδεσσί τε καρπαλίμοισι ·
urn:cts:greekLit:tlg0012.tlg001.allen:16.810#καὶ γὰρ δὴ τότε φῶτας ἐείκοσι βῆσεν ἀφʼ ἵππων
urn:cts:greekLit:tlg0012.tlg001.allen:16.811#πρῶτʼ ἐλθὼν σὺν ὄχεσφι διδασκόμενος πολέμοιο ·
urn:cts:greekLit:tlg0012.tlg001.allen:16.812#ὅς τοι πρῶτος ἐφῆκε βέλος Πατρόκλεες ἱππεῦ
urn:cts:greekLit:tlg0012.tlg001.allen:16.813#οὐδὲ δάμασσʼ · ὃ μὲν αὖτις ἀνέδραμε , μίκτο δʼ ὁμίλῳ ,
urn:cts:greekLit:tlg0012.tlg001.allen:16.814#ἐκ χροὸς ἁρπάξας δόρυ μείλινον , οὐδʼ ὑπέμεινε
urn:cts:greekLit:tlg0012.tlg001.allen:16.815#Πάτροκλον γυμνόν περ ἐόντʼ ἐν δηϊοτῆτι .
urn:cts:greekLit:tlg0012.tlg001.allen:16.816#Πάτροκλος δὲ θεοῦ πληγῇ καὶ δουρὶ δαμασθεὶς
urn:cts:greekLit:tlg0012.tlg001.allen:16.817#ἂψ ἑτάρων εἰς ἔθνος ἐχάζετο κῆρʼ ἀλεείνων .
urn:cts:greekLit:tlg0012.tlg001.allen:16.818#Ἕκτωρ δʼ ὡς εἶδεν Πατροκλῆα μεγάθυμον
urn:cts:greekLit:tlg0012.tlg001.allen:16.819#ἂψ ἀναχαζόμενον βεβλημένον ὀξέϊ χαλκῷ ,
urn:cts:greekLit:tlg0012.tlg001.allen:16.820#ἀγχίμολόν ῥά οἱ ἦλθε κατὰ στίχας , οὖτα δὲ δουρὶ
urn:cts:greekLit:tlg0012.tlg001.allen:16.821#νείατον ἐς κενεῶνα , διὰ πρὸ δὲ χαλκὸν ἔλασσε ·
urn:cts:greekLit:tlg0012.tlg001.allen:16.822#δούπησεν δὲ πεσών , μέγα δʼ ἤκαχε λαὸν Ἀχαιῶν ·
urn:cts:greekLit:tlg0012.tlg001.allen:16.823#ὡς δʼ ὅτε σῦν ἀκάμαντα λέων ἐβιήσατο χάρμῃ ,
urn:cts:greekLit:tlg0012.tlg001.allen:16.824#ὥ τʼ ὄρεος κορυφῇσι μέγα φρονέοντε μάχεσθον
urn:cts:greekLit:tlg0012.tlg001.allen:16.825#πίδακος ἀμφʼ ὀλίγης · ἐθέλουσι δὲ πιέμεν ἄμφω ·
urn:cts:greekLit:tlg0012.tlg001.allen:16.826#πολλὰ δέ τʼ ἀσθμαίνοντα λέων ἐδάμασσε βίηφιν ·
urn:cts:greekLit:tlg0012.tlg001.allen:16.827#ὣς πολέας πεφνόντα Μενοιτίου ἄλκιμον υἱὸν
urn:cts:greekLit:tlg0012.tlg001.allen:16.828#Ἕκτωρ Πριαμίδης σχεδὸν ἔγχεϊ θυμὸν ἀπηύρα ,
urn:cts:greekLit:tlg0012.tlg001.allen:16.829#καί οἱ ἐπευχόμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:16.830#Πάτροκλʼ ἦ που ἔφησθα πόλιν κεραϊξέμεν ἁμήν ,
urn:cts:greekLit:tlg0012.tlg001.allen:16.831#Τρωϊάδας δὲ γυναῖκας ἐλεύθερον ἦμαρ ἀπούρας
urn:cts:greekLit:tlg0012.tlg001.allen:16.832#ἄξειν ἐν νήεσσι φίλην ἐς πατρίδα γαῖαν
urn:cts:greekLit:tlg0012.tlg001.allen:16.833#νήπιε · τάων δὲ πρόσθʼ Ἕκτορος ὠκέες ἵπποι
urn:cts:greekLit:tlg0012.tlg001.allen:16.834#ποσσὶν ὀρωρέχαται πολεμίζειν · ἔγχεϊ δʼ αὐτὸς
urn:cts:greekLit:tlg0012.tlg001.allen:16.835#Τρωσὶ φιλοπτολέμοισι μεταπρέπω , ὅ σφιν ἀμύνω
urn:cts:greekLit:tlg0012.tlg001.allen:16.836#ἦμαρ ἀναγκαῖον · σὲ δέ τʼ ἐνθάδε γῦπες ἔδονται .
urn:cts:greekLit:tlg0012.tlg001.allen:16.837#ἆ δείλʼ , οὐδέ τοι ἐσθλὸς ἐὼν χραίσμησεν Ἀχιλλεύς ,
urn:cts:greekLit:tlg0012.tlg001.allen:16.838#ὅς πού τοι μάλα πολλὰ μένων ἐπετέλλετʼ ἰόντι ·
urn:cts:greekLit:tlg0012.tlg001.allen:16.839#μή μοι πρὶν ἰέναι Πατρόκλεες ἱπποκέλευθε
urn:cts:greekLit:tlg0012.tlg001.allen:16.840#νῆας ἔπι γλαφυρὰς πρὶν Ἕκτορος ἀνδροφόνοιο
urn:cts:greekLit:tlg0012.tlg001.allen:16.841#αἱματόεντα χιτῶνα περὶ στήθεσσι δαΐξαι .
urn:cts:greekLit:tlg0012.tlg001.allen:16.842#ὥς πού σε προσέφη , σοὶ δὲ φρένας ἄφρονι πεῖθε .
urn:cts:greekLit:tlg0012.tlg001.allen:16.843#τὸν δʼ ὀλιγοδρανέων προσέφης Πατρόκλεες ἱππεῦ ·
urn:cts:greekLit:tlg0012.tlg001.allen:16.844#ἤδη νῦν Ἕκτορ μεγάλʼ εὔχεο · σοὶ γὰρ ἔδωκε
urn:cts:greekLit:tlg0012.tlg001.allen:16.845#νίκην Ζεὺς Κρονίδης καὶ Ἀπόλλων , οἵ με δάμασσαν
urn:cts:greekLit:tlg0012.tlg001.allen:16.846#ῥηιδίως · αὐτοὶ γὰρ ἀπʼ ὤμων τεύχεʼ ἕλοντο .
urn:cts:greekLit:tlg0012.tlg001.allen:16.847#τοιοῦτοι δʼ εἴ πέρ μοι ἐείκοσιν ἀντεβόλησαν ,
urn:cts:greekLit:tlg0012.tlg001.allen:16.848#πάντές κʼ αὐτόθʼ ὄλοντο ἐμῷ ὑπὸ δουρὶ δαμέντες .
urn:cts:greekLit:tlg0012.tlg001.allen:16.849#ἀλλά με μοῖρʼ ὀλοὴ καὶ Λητοῦς ἔκτανεν υἱός ,
urn:cts:greekLit:tlg0012.tlg001.allen:16.850#ἀνδρῶν δʼ Εὔφορβος · σὺ δέ με τρίτος ἐξεναρίζεις .
urn:cts:greekLit:tlg0012.tlg001.allen:16.851#ἄλλο δέ τοι ἐρέω , σὺ δʼ ἐνὶ φρεσὶ βάλλεο σῇσιν ·
urn:cts:greekLit:tlg0012.tlg001.allen:16.852#οὔ θην οὐδʼ αὐτὸς δηρὸν βέῃ , ἀλλά τοι ἤδη
urn:cts:greekLit:tlg0012.tlg001.allen:16.853#ἄγχι παρέστηκεν θάνατος καὶ μοῖρα κραταιὴ
urn:cts:greekLit:tlg0012.tlg001.allen:16.854#χερσὶ δαμέντʼ Ἀχιλῆος ἀμύμονος Αἰακίδαο .
urn:cts:greekLit:tlg0012.tlg001.allen:16.855#ὣς ἄρα μιν εἰπόντα τέλος θανάτοιο κάλυψε ·
urn:cts:greekLit:tlg0012.tlg001.allen:16.856#ψυχὴ δʼ ἐκ ῥεθέων πταμένη Ἄϊδος δὲ βεβήκει
urn:cts:greekLit:tlg0012.tlg001.allen:16.857#ὃν πότμον γοόωσα λιποῦσʼ ἀνδροτῆτα καὶ ἥβην .
urn:cts:greekLit:tlg0012.tlg001.allen:16.858#τὸν καὶ τεθνηῶτα προσηύδα φαίδιμος Ἕκτωρ ·
urn:cts:greekLit:tlg0012.tlg001.allen:16.859#Πατρόκλεις τί νύ μοι μαντεύεαι αἰπὺν ὄλεθρον ;
urn:cts:greekLit:tlg0012.tlg001.allen:16.860#τίς δʼ οἶδʼ εἴ κʼ Ἀχιλεὺς Θέτιδος πάϊς ἠϋκόμοιο
urn:cts:greekLit:tlg0012.tlg001.allen:16.861#φθήῃ ἐμῷ ὑπὸ δουρὶ τυπεὶς ἀπὸ θυμὸν ὀλέσσαι ;
urn:cts:greekLit:tlg0012.tlg001.allen:16.862#ὣς ἄρα φωνήσας δόρυ χάλκεον ἐξ ὠτειλῆς
urn:cts:greekLit:tlg0012.tlg001.allen:16.863#εἴρυσε λὰξ προσβάς , τὸν δʼ ὕπτιον ὦσʼ ἀπὸ δουρός .
urn:cts:greekLit:tlg0012.tlg001.allen:16.864#αὐτίκα δὲ ξὺν δουρὶ μετʼ Αὐτομέδοντα βεβήκει
urn:cts:greekLit:tlg0012.tlg001.allen:16.865#ἀντίθεον θεράποντα ποδώκεος Αἰακίδαο ·
urn:cts:greekLit:tlg0012.tlg001.allen:16.866#ἵετο γὰρ βαλέειν · τὸν δʼ ἔκφερον ὠκέες ἵπποι
urn:cts:greekLit:tlg0012.tlg001.allen:16.867#ἄμβροτοι , οὓς Πηλῆϊ θεοὶ δόσαν ἀγλαὰ δῶρα .
urn:cts:greekLit:tlg0012.tlg001.allen:17.1#οὐδʼ ἔλαθʼ Ἀτρέος υἱὸν ἀρηΐφιλον Μενέλαον
urn:cts:greekLit:tlg0012.tlg001.allen:17.2#Πάτροκλος Τρώεσσι δαμεὶς ἐν δηϊοτῆτι .
urn:cts:greekLit:tlg0012.tlg001.allen:17.3#βῆ δὲ διὰ προμάχων κεκορυθμένος αἴθοπι χαλκῷ ,
urn:cts:greekLit:tlg0012.tlg001.allen:17.4#ἀμφὶ δʼ ἄρʼ αὐτῷ βαῖνʼ ὥς τις περὶ πόρτακι μήτηρ
urn:cts:greekLit:tlg0012.tlg001.allen:17.5#πρωτοτόκος κινυρὴ οὐ πρὶν εἰδυῖα τόκοιο ·
urn:cts:greekLit:tlg0012.tlg001.allen:17.6#ὣς περὶ Πατρόκλῳ βαῖνε ξανθὸς Μενέλαος .
urn:cts:greekLit:tlg0012.tlg001.allen:17.7#πρόσθε δέ οἱ δόρυ τʼ ἔσχε καὶ ἀσπίδα πάντοσʼ ἐΐσην ,
urn:cts:greekLit:tlg0012.tlg001.allen:17.8#τὸν κτάμεναι μεμαὼς ὅς τις τοῦ γʼ ἀντίος ἔλθοι .
urn:cts:greekLit:tlg0012.tlg001.allen:17.9#οὐδʼ ἄρα Πάνθου υἱὸς ἐϋμμελίης ἀμέλησε
urn:cts:greekLit:tlg0012.tlg001.allen:17.10#Πατρόκλοιο πεσόντος ἀμύμονος · ἄγχι δʼ ἄρʼ αὐτοῦ
urn:cts:greekLit:tlg0012.tlg001.allen:17.11#ἔστη , καὶ προσέειπεν ἀρηΐφιλον Μενέλαον ·
urn:cts:greekLit:tlg0012.tlg001.allen:17.12#Ἀτρεΐδη Μενέλαε διοτρεφὲς ὄρχαμε λαῶν
urn:cts:greekLit:tlg0012.tlg001.allen:17.13#χάζεο , λεῖπε δὲ νεκρόν , ἔα δʼ ἔναρα βροτόεντα ·
urn:cts:greekLit:tlg0012.tlg001.allen:17.14#οὐ γάρ τις πρότερος Τρώων κλειτῶν τʼ ἐπικούρων
urn:cts:greekLit:tlg0012.tlg001.allen:17.15#Πάτροκλον βάλε δουρὶ κατὰ κρατερὴν ὑσμίνην ·
urn:cts:greekLit:tlg0012.tlg001.allen:17.16#τώ με ἔα κλέος ἐσθλὸν ἐνὶ Τρώεσσιν ἀρέσθαι ,
urn:cts:greekLit:tlg0012.tlg001.allen:17.17#μή σε βάλω , ἀπὸ δὲ μελιηδέα θυμὸν ἕλωμαι .
urn:cts:greekLit:tlg0012.tlg001.allen:17.18#τὸν δὲ μέγʼ ὀχθήσας προσέφη ξανθὸς Μενέλαος ·
urn:cts:greekLit:tlg0012.tlg001.allen:17.19#Ζεῦ πάτερ οὐ μὲν καλὸν ὑπέρβιον εὐχετάασθαι .
urn:cts:greekLit:tlg0012.tlg001.allen:17.20#οὔτʼ οὖν παρδάλιος τόσσον μένος οὔτε λέοντος
urn:cts:greekLit:tlg0012.tlg001.allen:17.21#οὔτε συὸς κάπρου ὀλοόφρονος , οὗ τε μέγιστος
urn:cts:greekLit:tlg0012.tlg001.allen:17.22#θυμὸς ἐνὶ στήθεσσι περὶ σθένεϊ βλεμεαίνει ,
urn:cts:greekLit:tlg0012.tlg001.allen:17.23#ὅσσον Πάνθου υἷες ἐϋμμελίαι φρονέουσιν .
urn:cts:greekLit:tlg0012.tlg001.allen:17.24#οὐδὲ μὲν οὐδὲ βίη Ὑπερήνορος ἱπποδάμοιο
urn:cts:greekLit:tlg0012.tlg001.allen:17.25#ἧς ἥβης ἀπόνηθʼ , ὅτε μʼ ὤνατο καί μʼ ὑπέμεινε
urn:cts:greekLit:tlg0012.tlg001.allen:17.26#καί μʼ ἔφατʼ ἐν Δαναοῖσιν ἐλέγχιστον πολεμιστὴν
urn:cts:greekLit:tlg0012.tlg001.allen:17.27#ἔμμεναι · οὐδέ ἕ φημι πόδεσσί γε οἷσι κιόντα
urn:cts:greekLit:tlg0012.tlg001.allen:17.28#εὐφρῆναι ἄλοχόν τε φίλην κεδνούς τε τοκῆας .
urn:cts:greekLit:tlg0012.tlg001.allen:17.29#ὥς θην καὶ σὸν ἐγὼ λύσω μένος εἴ κέ μευ ἄντα
urn:cts:greekLit:tlg0012.tlg001.allen:17.30#στήῃς · ἀλλά σʼ ἔγωγʼ ἀναχωρήσαντα κελεύω
urn:cts:greekLit:tlg0012.tlg001.allen:17.31#ἐς πληθὺν ἰέναι , μηδʼ ἀντίος ἵστασʼ ἐμεῖο
urn:cts:greekLit:tlg0012.tlg001.allen:17.32#πρίν τι κακὸν παθέειν · ῥεχθὲν δέ τε νήπιος ἔγνω .
urn:cts:greekLit:tlg0012.tlg001.allen:17.33#ὣς φάτο , τὸν δʼ οὐ πεῖθεν · ἀμειβόμενος δὲ προσηύδα ·
urn:cts:greekLit:tlg0012.tlg001.allen:17.34#νῦν μὲν δὴ Μενέλαε διοτρεφὲς ἦ μάλα τείσεις
urn:cts:greekLit:tlg0012.tlg001.allen:17.35#γνωτὸν ἐμὸν τὸν ἔπεφνες , ἐπευχόμενος δʼ ἀγορεύεις ,
urn:cts:greekLit:tlg0012.tlg001.allen:17.36#χήρωσας δὲ γυναῖκα μυχῷ θαλάμοιο νέοιο ,
urn:cts:greekLit:tlg0012.tlg001.allen:17.37#ἀρητὸν δὲ τοκεῦσι γόον καὶ πένθος ἔθηκας .
urn:cts:greekLit:tlg0012.tlg001.allen:17.38#ἦ κέ σφιν δειλοῖσι γόου κατάπαυμα γενοίμην
urn:cts:greekLit:tlg0012.tlg001.allen:17.39#εἴ κεν ἐγὼ κεφαλήν τε τεὴν καὶ τεύχεʼ ἐνείκας
urn:cts:greekLit:tlg0012.tlg001.allen:17.40#Πάνθῳ ἐν χείρεσσι βάλω καὶ Φρόντιδι δίῃ .
urn:cts:greekLit:tlg0012.tlg001.allen:17.41#ἀλλʼ οὐ μὰν ἔτι δηρὸν ἀπείρητος πόνος ἔσται
urn:cts:greekLit:tlg0012.tlg001.allen:17.42#οὐδʼ ἔτʼ ἀδήριτος ἤτʼ ἀλκῆς ἤτε φόβοιο .
urn:cts:greekLit:tlg0012.tlg001.allen:17.43#ὣς εἰπὼν οὔτησε κατʼ ἀσπίδα πάντοσʼ ἐΐσην ·
urn:cts:greekLit:tlg0012.tlg001.allen:17.44#οὐδʼ ἔρρηξεν χαλκός , ἀνεγνάμφθη δέ οἱ αἰχμὴ
urn:cts:greekLit:tlg0012.tlg001.allen:17.45#ἀσπίδʼ ἐνὶ κρατερῇ · ὃ δὲ δεύτερος ὄρνυτο χαλκῷ
urn:cts:greekLit:tlg0012.tlg001.allen:17.46#Ἀτρεΐδης Μενέλαος ἐπευξάμενος Διὶ πατρί ·
urn:cts:greekLit:tlg0012.tlg001.allen:17.47#ἂψ δʼ ἀναχαζομένοιο κατὰ στομάχοιο θέμεθλα
urn:cts:greekLit:tlg0012.tlg001.allen:17.48#νύξʼ , ἐπὶ δʼ αὐτὸς ἔρεισε βαρείῃ χειρὶ πιθήσας ·
urn:cts:greekLit:tlg0012.tlg001.allen:17.49#ἀντικρὺ δʼ ἁπαλοῖο διʼ αὐχένος ἤλυθʼ ἀκωκή ,
urn:cts:greekLit:tlg0012.tlg001.allen:17.50#δούπησεν δὲ πεσών , ἀράβησε δὲ τεύχεʼ ἐπʼ αὐτῷ .
urn:cts:greekLit:tlg0012.tlg001.allen:17.51#αἵματί οἱ δεύοντο κόμαι Χαρίτεσσιν ὁμοῖαι
urn:cts:greekLit:tlg0012.tlg001.allen:17.52#πλοχμοί θʼ , οἳ χρυσῷ τε καὶ ἀργύρῳ ἐσφήκωντο .
urn:cts:greekLit:tlg0012.tlg001.allen:17.53#οἷον δὲ τρέφει ἔρνος ἀνὴρ ἐριθηλὲς ἐλαίης
urn:cts:greekLit:tlg0012.tlg001.allen:17.54#χώρῳ ἐν οἰοπόλῳ , ὅθʼ ἅλις ἀναβέβροχεν ὕδωρ ,
urn:cts:greekLit:tlg0012.tlg001.allen:17.55#καλὸν τηλεθάον · τὸ δέ τε πνοιαὶ δονέουσι
urn:cts:greekLit:tlg0012.tlg001.allen:17.56#παντοίων ἀνέμων , καί τε βρύει ἄνθεϊ λευκῷ ·
urn:cts:greekLit:tlg0012.tlg001.allen:17.57#ἐλθὼν δʼ ἐξαπίνης ἄνεμος σὺν λαίλαπι πολλῇ
urn:cts:greekLit:tlg0012.tlg001.allen:17.58#βόθρου τʼ ἐξέστρεψε καὶ ἐξετάνυσσʼ ἐπὶ γαίῃ ·
urn:cts:greekLit:tlg0012.tlg001.allen:17.59#τοῖον Πάνθου υἱὸν ἐϋμμελίην Εὔφορβον
urn:cts:greekLit:tlg0012.tlg001.allen:17.60#Ἀτρεΐδης Μενέλαος ἐπεὶ κτάνε τεύχεʼ ἐσύλα .
urn:cts:greekLit:tlg0012.tlg001.allen:17.61#ὡς δʼ ὅτε τίς τε λέων ὀρεσίτροφος ἀλκὶ πεποιθὼς
urn:cts:greekLit:tlg0012.tlg001.allen:17.62#βοσκομένης ἀγέλης βοῦν ἁρπάσῃ ἥ τις ἀρίστη ·
urn:cts:greekLit:tlg0012.tlg001.allen:17.63#τῆς δʼ ἐξ αὐχένʼ ἔαξε λαβὼν κρατεροῖσιν ὀδοῦσι
urn:cts:greekLit:tlg0012.tlg001.allen:17.64#πρῶτον , ἔπειτα δέ θʼ αἷμα καὶ ἔγκατα πάντα λαφύσσει
urn:cts:greekLit:tlg0012.tlg001.allen:17.65#δῃῶν · ἀμφὶ δὲ τόν γε κύνες τʼ ἄνδρές τε νομῆες
urn:cts:greekLit:tlg0012.tlg001.allen:17.66#πολλὰ μάλʼ ἰύζουσιν ἀπόπροθεν οὐδʼ ἐθέλουσιν
urn:cts:greekLit:tlg0012.tlg001.allen:17.67#ἀντίον ἐλθέμεναι · μάλα γὰρ χλωρὸν δέος αἱρεῖ ·
urn:cts:greekLit:tlg0012.tlg001.allen:17.68#ὣς τῶν οὔ τινι θυμὸς ἐνὶ στήθεσσιν ἐτόλμα
urn:cts:greekLit:tlg0012.tlg001.allen:17.69#ἀντίον ἐλθέμεναι Μενελάου κυδαλίμοιο .
urn:cts:greekLit:tlg0012.tlg001.allen:17.70#ἔνθά κε ῥεῖα φέροι κλυτὰ τεύχεα Πανθοΐδαο
urn:cts:greekLit:tlg0012.tlg001.allen:17.71#Ἀτρεΐδης , εἰ μή οἱ ἀγάσσατο Φοῖβος Ἀπόλλων ,
urn:cts:greekLit:tlg0012.tlg001.allen:17.72#ὅς ῥά οἱ Ἕκτορʼ ἐπῶρσε θοῷ ἀτάλαντον Ἄρηϊ
urn:cts:greekLit:tlg0012.tlg001.allen:17.73#ἀνέρι εἰσάμενος Κικόνων ἡγήτορι Μέντῃ ·
urn:cts:greekLit:tlg0012.tlg001.allen:17.74#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:17.75#Ἕκτορ νῦν σὺ μὲν ὧδε θέεις ἀκίχητα διώκων
urn:cts:greekLit:tlg0012.tlg001.allen:17.76#ἵππους Αἰακίδαο δαΐφρονος · οἳ δʼ ἀλεγεινοὶ
urn:cts:greekLit:tlg0012.tlg001.allen:17.77#ἀνδράσι γε θνητοῖσι δαμήμεναι ἠδʼ ὀχέεσθαι
urn:cts:greekLit:tlg0012.tlg001.allen:17.78#ἄλλῳ γʼ ἢ Ἀχιλῆϊ , τὸν ἀθανάτη τέκε μήτηρ .
urn:cts:greekLit:tlg0012.tlg001.allen:17.79#τόφρα δέ τοι Μενέλαος ἀρήϊος Ἀτρέος υἱὸς
urn:cts:greekLit:tlg0012.tlg001.allen:17.80#Πατρόκλῳ περιβὰς Τρώων τὸν ἄριστον ἔπεφνε
urn:cts:greekLit:tlg0012.tlg001.allen:17.81#Πανθοΐδην Εὔφορβον , ἔπαυσε δὲ θούριδος ἀλκῆς .
urn:cts:greekLit:tlg0012.tlg001.allen:17.82#ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν ,
urn:cts:greekLit:tlg0012.tlg001.allen:17.83#Ἕκτορα δʼ αἰνὸν ἄχος πύκασε φρένας ἀμφὶ μελαίνας ·
urn:cts:greekLit:tlg0012.tlg001.allen:17.84#πάπτηνεν δʼ ἄρʼ ἔπειτα κατὰ στίχας , αὐτίκα δʼ ἔγνω
urn:cts:greekLit:tlg0012.tlg001.allen:17.85#τὸν μὲν ἀπαινύμενον κλυτὰ τεύχεα , τὸν δʼ ἐπὶ γαίῃ
urn:cts:greekLit:tlg0012.tlg001.allen:17.86#κείμενον · ἔρρει δʼ αἷμα κατʼ οὐταμένην ὠτειλήν .
urn:cts:greekLit:tlg0012.tlg001.allen:17.87#βῆ δὲ διὰ προμάχων κεκορυθμένος αἴθοπι χαλκῷ
urn:cts:greekLit:tlg0012.tlg001.allen:17.88#ὀξέα κεκλήγων φλογὶ εἴκελος Ἡφαίστοιο
urn:cts:greekLit:tlg0012.tlg001.allen:17.89#ἀσβέστῳ · οὐδʼ υἱὸν λάθεν Ἀτρέος ὀξὺ βοήσας ·
urn:cts:greekLit:tlg0012.tlg001.allen:17.90#ὀχθήσας δʼ ἄρα εἶπε πρὸς ὃν μεγαλήτορα θυμόν ·
urn:cts:greekLit:tlg0012.tlg001.allen:17.91#ὤ μοι ἐγὼν εἰ μέν κε λίπω κάτα τεύχεα καλὰ
urn:cts:greekLit:tlg0012.tlg001.allen:17.92#Πάτροκλόν θʼ , ὃς κεῖται ἐμῆς ἕνεκʼ ἐνθάδε τιμῆς ,
urn:cts:greekLit:tlg0012.tlg001.allen:17.93#μή τίς μοι Δαναῶν νεμεσήσεται ὅς κεν ἴδηται .
urn:cts:greekLit:tlg0012.tlg001.allen:17.94#εἰ δέ κεν Ἕκτορι μοῦνος ἐὼν καὶ Τρωσὶ μάχωμαι
urn:cts:greekLit:tlg0012.tlg001.allen:17.95#αἰδεσθείς , μή πώς με περιστήωσʼ ἕνα πολλοί ·
urn:cts:greekLit:tlg0012.tlg001.allen:17.96#Τρῶας δʼ ἐνθάδε πάντας ἄγει κορυθαίολος Ἕκτωρ .
urn:cts:greekLit:tlg0012.tlg001.allen:17.97#ἀλλὰ τί ἤ μοι ταῦτα φίλος διελέξατο θυμός ;
urn:cts:greekLit:tlg0012.tlg001.allen:17.98#ὁππότʼ ἀνὴρ ἐθέλῃ πρὸς δαίμονα φωτὶ μάχεσθαι
urn:cts:greekLit:tlg0012.tlg001.allen:17.99#ὅν κε θεὸς τιμᾷ , τάχα οἱ μέγα πῆμα κυλίσθη .
urn:cts:greekLit:tlg0012.tlg001.allen:17.100#τώ μʼ οὔ τις Δαναῶν νεμεσήσεται ὅς κεν ἴδηται
urn:cts:greekLit:tlg0012.tlg001.allen:17.101#Ἕκτορι χωρήσαντʼ , ἐπεὶ ἐκ θεόφιν πολεμίζει .
urn:cts:greekLit:tlg0012.tlg001.allen:17.102#εἰ δέ που Αἴαντός γε βοὴν ἀγαθοῖο πυθοίμην ,
urn:cts:greekLit:tlg0012.tlg001.allen:17.103#ἄμφω κʼ αὖτις ἰόντες ἐπιμνησαίμεθα χάρμης
urn:cts:greekLit:tlg0012.tlg001.allen:17.104#καὶ πρὸς δαίμονά περ , εἴ πως ἐρυσαίμεθα νεκρὸν
urn:cts:greekLit:tlg0012.tlg001.allen:17.105#Πηλεΐδῃ Ἀχιλῆϊ · κακῶν δέ κε φέρτατον εἴη .
urn:cts:greekLit:tlg0012.tlg001.allen:17.106#εἷος ὁ ταῦθʼ ὅρμαινε κατὰ φρένα καὶ κατὰ θυμὸν
urn:cts:greekLit:tlg0012.tlg001.allen:17.107#τόφρα δʼ ἐπὶ Τρώων στίχες ἤλυθον · ἦρχε δʼ ἄρʼ Ἕκτωρ .
urn:cts:greekLit:tlg0012.tlg001.allen:17.108#αὐτὰρ ὅ γʼ ἐξοπίσω ἀνεχάζετο , λεῖπε δὲ νεκρὸν
urn:cts:greekLit:tlg0012.tlg001.allen:17.109#ἐντροπαλιζόμενος ὥς τε λὶς ἠϋγένειος ,
urn:cts:greekLit:tlg0012.tlg001.allen:17.110#ὅν ῥα κύνες τε καὶ ἄνδρες ἀπὸ σταθμοῖο δίωνται
urn:cts:greekLit:tlg0012.tlg001.allen:17.111#ἔγχεσι καὶ φωνῇ · τοῦ δʼ ἐν φρεσὶν ἄλκιμον ἦτορ
urn:cts:greekLit:tlg0012.tlg001.allen:17.112#παχνοῦται , ἀέκων δέ τʼ ἔβη ἀπὸ μεσσαύλοιο ·
urn:cts:greekLit:tlg0012.tlg001.allen:17.113#ὣς ἀπὸ Πατρόκλοιο κίε ξανθὸς Μενέλαος .
urn:cts:greekLit:tlg0012.tlg001.allen:17.114#στῆ δὲ μεταστρεφθεὶς ἐπεὶ ἵκετο ἔθνος ἑταίρων
urn:cts:greekLit:tlg0012.tlg001.allen:17.115#παπταίνων Αἴαντα μέγαν Τελαμώνιον υἱόν .
urn:cts:greekLit:tlg0012.tlg001.allen:17.116#τὸν δὲ μάλʼ αἶψʼ ἐνόησε μάχης ἐπʼ ἀριστερὰ πάσης
urn:cts:greekLit:tlg0012.tlg001.allen:17.117#θαρσύνονθʼ ἑτάρους καὶ ἐποτρύνοντα μάχεσθαι ·
urn:cts:greekLit:tlg0012.tlg001.allen:17.118#θεσπέσιον γάρ σφιν φόβον ἔμβαλε Φοῖβος Ἀπόλλων ·
urn:cts:greekLit:tlg0012.tlg001.allen:17.119#βῆ δὲ θέειν , εἶθαρ δὲ παριστάμενος ἔπος ηὔδα .
urn:cts:greekLit:tlg0012.tlg001.allen:17.120#Αἶαν δεῦρο πέπον , περὶ Πατρόκλοιο θανόντος
urn:cts:greekLit:tlg0012.tlg001.allen:17.121#σπεύσομεν , αἴ κε νέκυν περ Ἀχιλλῆϊ προφέρωμεν
urn:cts:greekLit:tlg0012.tlg001.allen:17.122#γυμνόν · ἀτὰρ τά γε τεύχεʼ ἔχει κορυθαίολος Ἕκτωρ .
urn:cts:greekLit:tlg0012.tlg001.allen:17.123#ὣς ἔφατʼ , Αἴαντι δὲ δαΐφρονι θυμὸν ὄρινε ·
urn:cts:greekLit:tlg0012.tlg001.allen:17.124#βῆ δὲ διὰ προμάχων , ἅμα δὲ ξανθὸς Μενέλαος .
urn:cts:greekLit:tlg0012.tlg001.allen:17.125#Ἕκτωρ μὲν Πάτροκλον ἐπεὶ κλυτὰ τεύχεʼ ἀπηύρα ,
urn:cts:greekLit:tlg0012.tlg001.allen:17.126#ἕλχʼ ἵνʼ ἀπʼ ὤμοιιν κεφαλὴν τάμοι ὀξέϊ χαλκῷ ,
urn:cts:greekLit:tlg0012.tlg001.allen:17.127#τὸν δὲ νέκυν Τρῳῇσιν ἐρυσσάμενος κυσὶ δοίη .
urn:cts:greekLit:tlg0012.tlg001.allen:17.128#Αἴας δʼ ἐγγύθεν ἦλθε φέρων σάκος ἠΰτε πύργον ·
urn:cts:greekLit:tlg0012.tlg001.allen:17.129#Ἕκτωρ δʼ ἂψ ἐς ὅμιλον ἰὼν ἀνεχάζεθʼ ἑταίρων ,
urn:cts:greekLit:tlg0012.tlg001.allen:17.130#ἐς δίφρον δʼ ἀνόρουσε · δίδου δʼ ὅ γε τεύχεα καλὰ
urn:cts:greekLit:tlg0012.tlg001.allen:17.131#Τρωσὶ φέρειν προτὶ ἄστυ , μέγα κλέος ἔμμεναι αὐτῷ .
urn:cts:greekLit:tlg0012.tlg001.allen:17.132#Αἴας δʼ ἀμφὶ Μενοιτιάδῃ σάκος εὐρὺ καλύψας
urn:cts:greekLit:tlg0012.tlg001.allen:17.133#ἑστήκει ὥς τίς τε λέων περὶ οἷσι τέκεσσιν ,
urn:cts:greekLit:tlg0012.tlg001.allen:17.134#ᾧ ῥά τε νήπιʼ ἄγοντι συναντήσωνται ἐν ὕλῃ
urn:cts:greekLit:tlg0012.tlg001.allen:17.135#ἄνδρες ἐπακτῆρες · ὃ δέ τε σθένεϊ βλεμεαίνει ,
urn:cts:greekLit:tlg0012.tlg001.allen:17.136#πᾶν δέ τʼ ἐπισκύνιον κάτω ἕλκεται ὄσσε καλύπτων ·
urn:cts:greekLit:tlg0012.tlg001.allen:17.137#ὣς Αἴας περὶ Πατρόκλῳ ἥρωϊ βεβήκει .
urn:cts:greekLit:tlg0012.tlg001.allen:17.138#Ἀτρεΐδης δʼ ἑτέρωθεν ἀρηΐφιλος Μενέλαος
urn:cts:greekLit:tlg0012.tlg001.allen:17.139#ἑστήκει , μέγα πένθος ἐνὶ στήθεσσιν ἀέξων .
urn:cts:greekLit:tlg0012.tlg001.allen:17.140#Γλαῦκος δʼ Ἱππολόχοιο πάϊς Λυκίων ἀγὸς ἀνδρῶν
urn:cts:greekLit:tlg0012.tlg001.allen:17.141#Ἕκτορʼ ὑπόδρα ἰδὼν χαλεπῷ ἠνίπαπε μύθῳ ·
urn:cts:greekLit:tlg0012.tlg001.allen:17.142#Ἕκτορ εἶδος ἄριστε μάχης ἄρα πολλὸν ἐδεύεο .
urn:cts:greekLit:tlg0012.tlg001.allen:17.143#ἦ σʼ αὔτως κλέος ἐσθλὸν ἔχει φύξηλιν ἐόντα .
urn:cts:greekLit:tlg0012.tlg001.allen:17.144#φράζεο νῦν ὅππως κε πόλιν καὶ ἄστυ σαώσῃς
urn:cts:greekLit:tlg0012.tlg001.allen:17.145#οἶος σὺν λαοῖς τοὶ Ἰλίῳ ἐγγεγάασιν ·
urn:cts:greekLit:tlg0012.tlg001.allen:17.146#οὐ γάρ τις Λυκίων γε μαχησόμενος Δαναοῖσιν
urn:cts:greekLit:tlg0012.tlg001.allen:17.147#εἶσι περὶ πτόλιος , ἐπεὶ οὐκ ἄρα τις χάρις ἦεν
urn:cts:greekLit:tlg0012.tlg001.allen:17.148#μάρνασθαι δηΐοισιν ἐπʼ ἀνδράσι νωλεμὲς αἰεί .
urn:cts:greekLit:tlg0012.tlg001.allen:17.149#πῶς κε σὺ χείρονα φῶτα σαώσειας μεθʼ ὅμιλον
urn:cts:greekLit:tlg0012.tlg001.allen:17.150#σχέτλιʼ , ἐπεὶ Σαρπηδόνʼ ἅμα ξεῖνον καὶ ἑταῖρον
urn:cts:greekLit:tlg0012.tlg001.allen:17.151#κάλλιπες Ἀργείοισιν ἕλωρ καὶ κύρμα γενέσθαι ,
urn:cts:greekLit:tlg0012.tlg001.allen:17.152#ὅς τοι πόλλʼ ὄφελος γένετο πτόλεΐ τε καὶ αὐτῷ
urn:cts:greekLit:tlg0012.tlg001.allen:17.153#ζωὸς ἐών · νῦν δʼ οὔ οἱ ἀλαλκέμεναι κύνας ἔτλης .
urn:cts:greekLit:tlg0012.tlg001.allen:17.154#τὼ νῦν εἴ τις ἐμοὶ Λυκίων ἐπιπείσεται ἀνδρῶν
urn:cts:greekLit:tlg0012.tlg001.allen:17.155#οἴκαδʼ ἴμεν , Τροίῃ δὲ πεφήσεται αἰπὺς ὄλεθρος .
urn:cts:greekLit:tlg0012.tlg001.allen:17.156#εἰ γὰρ νῦν Τρώεσσι μένος πολυθαρσὲς ἐνείη
urn:cts:greekLit:tlg0012.tlg001.allen:17.157#ἄτρομον , οἷόν τʼ ἄνδρας ἐσέρχεται οἳ περὶ πάτρης
urn:cts:greekLit:tlg0012.tlg001.allen:17.158#ἀνδράσι δυσμενέεσσι πόνον καὶ δῆριν ἔθεντο ,
urn:cts:greekLit:tlg0012.tlg001.allen:17.159#αἶψά κε Πάτροκλον ἐρυσαίμεθα Ἴλιον εἴσω .
urn:cts:greekLit:tlg0012.tlg001.allen:17.160#εἰ δʼ οὗτος προτὶ ἄστυ μέγα Πριάμοιο ἄνακτος
urn:cts:greekLit:tlg0012.tlg001.allen:17.161#ἔλθοι τεθνηὼς καί μιν ἐρυσαίμεθα χάρμης ,
urn:cts:greekLit:tlg0012.tlg001.allen:17.162#αἶψά κεν Ἀργεῖοι Σαρπηδόνος ἔντεα καλὰ
urn:cts:greekLit:tlg0012.tlg001.allen:17.163#λύσειαν , καί κʼ αὐτὸν ἀγοίμεθα Ἴλιον εἴσω ·
urn:cts:greekLit:tlg0012.tlg001.allen:17.164#τοίου γὰρ θεράπων πέφατʼ ἀνέρος , ὃς μέγʼ ἄριστος
urn:cts:greekLit:tlg0012.tlg001.allen:17.165#Ἀργείων παρὰ νηυσὶ καὶ ἀγχέμαχοι θεράποντες .
urn:cts:greekLit:tlg0012.tlg001.allen:17.166#ἀλλὰ σύ γʼ Αἴαντος μεγαλήτορος οὐκ ἐτάλασσας
urn:cts:greekLit:tlg0012.tlg001.allen:17.167#στήμεναι ἄντα κατʼ ὄσσε ἰδὼν δηΐων ἐν ἀϋτῇ ,
urn:cts:greekLit:tlg0012.tlg001.allen:17.168#οὐδʼ ἰθὺς μαχέσασθαι , ἐπεὶ σέο φέρτερός ἐστι .
urn:cts:greekLit:tlg0012.tlg001.allen:17.169#τὸν δʼ ἄρʼ ὑπόδρα ἰδὼν προσέφη κορυθαίολος Ἕκτωρ ·
urn:cts:greekLit:tlg0012.tlg001.allen:17.170#Γλαῦκε τί ἢ δὲ σὺ τοῖος ἐὼν ὑπέροπλον ἔειπες ;
urn:cts:greekLit:tlg0012.tlg001.allen:17.171#ὢ πόποι ἦ τʼ ἐφάμην σὲ περὶ φρένας ἔμμεναι ἄλλων
urn:cts:greekLit:tlg0012.tlg001.allen:17.172#τῶν ὅσσοι Λυκίην ἐριβώλακα ναιετάουσι ·
urn:cts:greekLit:tlg0012.tlg001.allen:17.173#νῦν δέ σευ ὠνοσάμην πάγχυ φρένας οἷον ἔειπες ,
urn:cts:greekLit:tlg0012.tlg001.allen:17.174#ὅς τέ με φῂς Αἴαντα πελώριον οὐχ ὑπομεῖναι .
urn:cts:greekLit:tlg0012.tlg001.allen:17.175#οὔ τοι ἐγὼν ἔρριγα μάχην οὐδὲ κτύπον ἵππων ·
urn:cts:greekLit:tlg0012.tlg001.allen:17.176#ἀλλʼ αἰεί τε Διὸς κρείσσων νόος αἰγιόχοιο ,
urn:cts:greekLit:tlg0012.tlg001.allen:17.177#ὅς τε καὶ ἄλκιμον ἄνδρα φοβεῖ καὶ ἀφείλετο νίκην
urn:cts:greekLit:tlg0012.tlg001.allen:17.178#ῥηϊδίως , ὁτὲ δʼ αὐτὸς ἐποτρύνει μαχέσασθαι .
urn:cts:greekLit:tlg0012.tlg001.allen:17.179#ἀλλʼ ἄγε δεῦρο πέπον , παρʼ ἔμʼ ἵστασο καὶ ἴδε ἔργον ,
urn:cts:greekLit:tlg0012.tlg001.allen:17.180#ἠὲ πανημέριος κακὸς ἔσσομαι , ὡς ἀγορεύεις ,
urn:cts:greekLit:tlg0012.tlg001.allen:17.181#ἦ τινα καὶ Δαναῶν ἀλκῆς μάλα περ μεμαῶτα
urn:cts:greekLit:tlg0012.tlg001.allen:17.182#σχήσω ἀμυνέμεναι περὶ Πατρόκλοιο θανόντος .
urn:cts:greekLit:tlg0012.tlg001.allen:17.183#ὣς εἰπὼν Τρώεσσιν ἐκέκλετο μακρὸν ἀΰσας ·
urn:cts:greekLit:tlg0012.tlg001.allen:17.184#Τρῶες καὶ Λύκιοι καὶ Δάρδανοι ἀγχιμαχηταί ,
urn:cts:greekLit:tlg0012.tlg001.allen:17.185#ἀνέρες ἔστε φίλοι , μνήσασθε δὲ θούριδος ἀλκῆς ,
urn:cts:greekLit:tlg0012.tlg001.allen:17.186#ὄφρʼ ἂν ἐγὼν Ἀχιλῆος ἀμύμονος ἔντεα δύω
urn:cts:greekLit:tlg0012.tlg001.allen:17.187#καλά , τὰ Πατρόκλοιο βίην ἐνάριξα κατακτάς .
urn:cts:greekLit:tlg0012.tlg001.allen:17.188#ὣς ἄρα φωνήσας ἀπέβη κορυθαίολος Ἕκτωρ
urn:cts:greekLit:tlg0012.tlg001.allen:17.189#δηΐου ἐκ πολέμοιο · θέων δʼ ἐκίχανεν ἑταίρους
urn:cts:greekLit:tlg0012.tlg001.allen:17.190#ὦκα μάλʼ οὔ πω τῆλε ποσὶ κραιπνοῖσι μετασπών ,
urn:cts:greekLit:tlg0012.tlg001.allen:17.191#οἳ προτὶ ἄστυ φέρον κλυτὰ τεύχεα Πηλεΐωνος .
urn:cts:greekLit:tlg0012.tlg001.allen:17.192#στὰς δʼ ἀπάνευθε μάχης πολυδακρύου ἔντεʼ ἄμειβεν ·
urn:cts:greekLit:tlg0012.tlg001.allen:17.193#ἤτοι ὃ μὲν τὰ ἃ δῶκε φέρειν προτὶ Ἴλιον ἱρὴν
urn:cts:greekLit:tlg0012.tlg001.allen:17.194#Τρωσὶ φιλοπτολέμοισιν , ὃ δʼ ἄμβροτα τεύχεα δῦνε
urn:cts:greekLit:tlg0012.tlg001.allen:17.195#Πηλεΐδεω Ἀχιλῆος ἅ οἱ θεοὶ Οὐρανίωνες
urn:cts:greekLit:tlg0012.tlg001.allen:17.196#πατρὶ φίλῳ ἔπορον · ὃ δʼ ἄρα ᾧ παιδὶ ὄπασσε
urn:cts:greekLit:tlg0012.tlg001.allen:17.197#γηράς · ἀλλʼ οὐχ υἱὸς ἐν ἔντεσι πατρὸς ἐγήρα .
urn:cts:greekLit:tlg0012.tlg001.allen:17.198#τὸν δʼ ὡς οὖν ἀπάνευθεν ἴδεν νεφεληγερέτα Ζεὺς
urn:cts:greekLit:tlg0012.tlg001.allen:17.199#τεύχεσι Πηλεΐδαο κορυσσόμενον θείοιο ,
urn:cts:greekLit:tlg0012.tlg001.allen:17.200#κινήσας ῥα κάρη προτὶ ὃν μυθήσατο θυμόν ·
urn:cts:greekLit:tlg0012.tlg001.allen:17.201#ἆ δείλʼ οὐδέ τί τοι θάνατος καταθύμιός ἐστιν
urn:cts:greekLit:tlg0012.tlg001.allen:17.202#ὃς δή τοι σχεδὸν εἶσι · σὺ δʼ ἄμβροτα τεύχεα δύνεις
urn:cts:greekLit:tlg0012.tlg001.allen:17.203#ἀνδρὸς ἀριστῆος , τόν τε τρομέουσι καὶ ἄλλοι ·
urn:cts:greekLit:tlg0012.tlg001.allen:17.204#τοῦ δὴ ἑταῖρον ἔπεφνες ἐνηέα τε κρατερόν τε ,
urn:cts:greekLit:tlg0012.tlg001.allen:17.205#τεύχεα δʼ οὐ κατὰ κόσμον ἀπὸ κρατός τε καὶ ὤμων
urn:cts:greekLit:tlg0012.tlg001.allen:17.206#εἵλευ · ἀτάρ τοι νῦν γε μέγα κράτος ἐγγυαλίξω ,
urn:cts:greekLit:tlg0012.tlg001.allen:17.207#τῶν ποινὴν ὅ τοι οὔ τι μάχης ἐκνοστήσαντι
urn:cts:greekLit:tlg0012.tlg001.allen:17.208#δέξεται Ἀνδρομάχη κλυτὰ τεύχεα Πηλεΐωνος .
urn:cts:greekLit:tlg0012.tlg001.allen:17.209#ἦ καὶ κυανέῃσιν ἐπʼ ὀφρύσι νεῦσε Κρονίων .
urn:cts:greekLit:tlg0012.tlg001.allen:17.210#Ἕκτορι δʼ ἥρμοσε τεύχεʼ ἐπὶ χροΐ , δῦ δέ μιν Ἄρης
urn:cts:greekLit:tlg0012.tlg001.allen:17.211#δεινὸς ἐνυάλιος , πλῆσθεν δʼ ἄρα οἱ μέλεʼ ἐντὸς
urn:cts:greekLit:tlg0012.tlg001.allen:17.212#ἀλκῆς καὶ σθένεος · μετὰ δὲ κλειτοὺς ἐπικούρους
urn:cts:greekLit:tlg0012.tlg001.allen:17.213#βῆ ῥα μέγα ἰάχων · ἰνδάλλετο δέ σφισι πᾶσι
urn:cts:greekLit:tlg0012.tlg001.allen:17.214#τεύχεσι λαμπόμενος μεγαθύμου Πηλεΐωνος .
urn:cts:greekLit:tlg0012.tlg001.allen:17.215#ὄτρυνεν δὲ ἕκαστον ἐποιχόμενος ἐπέεσσι
urn:cts:greekLit:tlg0012.tlg001.allen:17.216#Μέσθλην τε Γλαῦκόν τε Μέδοντά τε Θερσίλοχόν τε
urn:cts:greekLit:tlg0012.tlg001.allen:17.217#Ἀστεροπαῖόν τε Δεισήνορά θʼ Ἱππόθοόν τε
urn:cts:greekLit:tlg0012.tlg001.allen:17.218#Φόρκυν τε Χρομίον τε καὶ Ἔννομον οἰωνιστήν ·
urn:cts:greekLit:tlg0012.tlg001.allen:17.219#τοὺς ὅ γʼ ἐποτρύνων ἔπεα πτερόεντα προσηύδα ·
urn:cts:greekLit:tlg0012.tlg001.allen:17.220#κέκλυτε μυρία φῦλα περικτιόνων ἐπικούρων ·
urn:cts:greekLit:tlg0012.tlg001.allen:17.221#οὐ γὰρ ἐγὼ πληθὺν διζήμενος οὐδὲ χατίζων
urn:cts:greekLit:tlg0012.tlg001.allen:17.222#ἐνθάδʼ ἀφʼ ὑμετέρων πολίων ἤγειρα ἕκαστον ,
urn:cts:greekLit:tlg0012.tlg001.allen:17.223#ἀλλʼ ἵνα μοι Τρώων ἀλόχους καὶ νήπια τέκνα
urn:cts:greekLit:tlg0012.tlg001.allen:17.224#προφρονέως ῥύοισθε φιλοπτολέμων ὑπʼ Ἀχαιῶν .
urn:cts:greekLit:tlg0012.tlg001.allen:17.225#τὰ φρονέων δώροισι κατατρύχω καὶ ἐδωδῇ
urn:cts:greekLit:tlg0012.tlg001.allen:17.226#λαούς , ὑμέτερον δὲ ἑκάστου θυμὸν ἀέξω .
urn:cts:greekLit:tlg0012.tlg001.allen:17.227#τώ τις νῦν ἰθὺς τετραμμένος ἢ ἀπολέσθω
urn:cts:greekLit:tlg0012.tlg001.allen:17.228#ἠὲ σαωθήτω · ἣ γὰρ πολέμου ὀαριστύς .
urn:cts:greekLit:tlg0012.tlg001.allen:17.229#ὃς δέ κε Πάτροκλον καὶ τεθνηῶτά περ ἔμπης
urn:cts:greekLit:tlg0012.tlg001.allen:17.230#Τρῶας ἐς ἱπποδάμους ἐρύσῃ , εἴξῃ δέ οἱ Αἴας ,
urn:cts:greekLit:tlg0012.tlg001.allen:17.231#ἥμισυ τῷ ἐνάρων ἀποδάσσομαι , ἥμισυ δʼ αὐτὸς
urn:cts:greekLit:tlg0012.tlg001.allen:17.232#ἕξω ἐγώ · τὸ δέ οἱ κλέος ἔσσεται ὅσσον ἐμοί περ .
urn:cts:greekLit:tlg0012.tlg001.allen:17.233#ὣς ἔφαθʼ , οἳ δʼ ἰθὺς Δαναῶν βρίσαντες ἔβησαν
urn:cts:greekLit:tlg0012.tlg001.allen:17.234#δούρατʼ ἀνασχόμενοι · μάλα δέ σφισιν ἔλπετο θυμὸς
urn:cts:greekLit:tlg0012.tlg001.allen:17.235#νεκρὸν ὑπʼ Αἴαντος ἐρύειν Τελαμωνιάδαο
urn:cts:greekLit:tlg0012.tlg001.allen:17.236#νήπιοι · ἦ τε πολέσσιν ἐπʼ αὐτῷ θυμὸν ἀπηύρα .
urn:cts:greekLit:tlg0012.tlg001.allen:17.237#καὶ τότʼ ἄρʼ Αἴας εἶπε βοὴν ἀγαθὸν Μενέλαον ·
urn:cts:greekLit:tlg0012.tlg001.allen:17.238#ὦ πέπον ὦ Μενέλαε διοτρεφὲς οὐκέτι νῶϊ
urn:cts:greekLit:tlg0012.tlg001.allen:17.239#ἔλπομαι αὐτώ περ νοστησέμεν ἐκ πολέμοιο .
urn:cts:greekLit:tlg0012.tlg001.allen:17.240#οὔ τι τόσον νέκυος περιδείδια Πατρόκλοιο ,
urn:cts:greekLit:tlg0012.tlg001.allen:17.241#ὅς κε τάχα Τρώων κορέει κύνας ἠδʼ οἰωνούς ,
urn:cts:greekLit:tlg0012.tlg001.allen:17.242#ὅσσον ἐμῇ κεφαλῇ περιδείδια μή τι πάθῃσι ,
urn:cts:greekLit:tlg0012.tlg001.allen:17.243#καὶ σῇ , ἐπεὶ πολέμοιο νέφος περὶ πάντα καλύπτει
urn:cts:greekLit:tlg0012.tlg001.allen:17.244#Ἕκτωρ , ἡμῖν δʼ αὖτʼ ἀναφαίνεται αἰπὺς ὄλεθρος .
urn:cts:greekLit:tlg0012.tlg001.allen:17.245#ἀλλʼ ἄγʼ ἀριστῆας Δαναῶν κάλει , ἤν τις ἀκούσῃ .
urn:cts:greekLit:tlg0012.tlg001.allen:17.246#ὣς ἔφατʼ , οὐδʼ ἀπίθησε βοὴν ἀγαθὸς Μενέλαος ,
urn:cts:greekLit:tlg0012.tlg001.allen:17.247#ἤϋσεν δὲ διαπρύσιον Δαναοῖσι γεγωνώς ·
urn:cts:greekLit:tlg0012.tlg001.allen:17.248#ὦ φίλοι Ἀργείων ἡγήτορες ἠδὲ μέδοντες
urn:cts:greekLit:tlg0012.tlg001.allen:17.249#οἵ τε παρʼ Ἀτρεΐδῃς Ἀγαμέμνονι καὶ Μενελάῳ
urn:cts:greekLit:tlg0012.tlg001.allen:17.250#δήμια πίνουσιν καὶ σημαίνουσιν ἕκαστος
urn:cts:greekLit:tlg0012.tlg001.allen:17.251#λαοῖς · ἐκ δὲ Διὸς τιμὴ καὶ κῦδος ὀπηδεῖ .
urn:cts:greekLit:tlg0012.tlg001.allen:17.252#ἀργαλέον δέ μοί ἐστι διασκοπιᾶσθαι ἕκαστον
urn:cts:greekLit:tlg0012.tlg001.allen:17.253#ἡγεμόνων · τόσση γὰρ ἔρις πολέμοιο δέδηεν ·
urn:cts:greekLit:tlg0012.tlg001.allen:17.254#ἀλλά τις αὐτὸς ἴτω , νεμεσιζέσθω δʼ ἐνὶ θυμῷ
urn:cts:greekLit:tlg0012.tlg001.allen:17.255#Πάτροκλον Τρῳῇσι κυσὶν μέλπηθρα γενέσθαι .
urn:cts:greekLit:tlg0012.tlg001.allen:17.256#ὣς ἔφατʼ , ὀξὺ δʼ ἄκουσεν Ὀϊλῆος ταχὺς Αἴας ·
urn:cts:greekLit:tlg0012.tlg001.allen:17.257#πρῶτος δʼ ἀντίος ἦλθε θέων ἀνὰ δηϊοτῆτα ,
urn:cts:greekLit:tlg0012.tlg001.allen:17.258#τὸν δὲ μετʼ Ἰδομενεὺς καὶ ὀπάων Ἰδομενῆος
urn:cts:greekLit:tlg0012.tlg001.allen:17.259#Μηριόνης ἀτάλαντος Ἐνυαλίῳ ἀνδρειφόντῃ .
urn:cts:greekLit:tlg0012.tlg001.allen:17.260#τῶν δʼ ἄλλων τίς κεν ᾗσι φρεσὶν οὐνόματʼ εἴποι ,
urn:cts:greekLit:tlg0012.tlg001.allen:17.261#ὅσσοι δὴ μετόπισθε μάχην ἤγειραν Ἀχαιῶν ;
urn:cts:greekLit:tlg0012.tlg001.allen:17.262#Τρῶες δὲ προὔτυψαν ἀολλέες · ἦρχε δʼ ἄρʼ Ἕκτωρ .
urn:cts:greekLit:tlg0012.tlg001.allen:17.263#ὡς δʼ ὅτʼ ἐπὶ προχοῇσι διιπετέος ποταμοῖο
urn:cts:greekLit:tlg0012.tlg001.allen:17.264#βέβρυχεν μέγα κῦμα ποτὶ ῥόον , ἀμφὶ δέ τʼ ἄκραι
urn:cts:greekLit:tlg0012.tlg001.allen:17.265#ἠϊόνες βοόωσιν ἐρευγομένης ἁλὸς ἔξω ,
urn:cts:greekLit:tlg0012.tlg001.allen:17.266#τόσσῃ ἄρα Τρῶες ἰαχῇ ἴσαν . αὐτὰρ Ἀχαιοὶ
urn:cts:greekLit:tlg0012.tlg001.allen:17.267#ἕστασαν ἀμφὶ Μενοιτιάδῃ ἕνα θυμὸν ἔχοντες
urn:cts:greekLit:tlg0012.tlg001.allen:17.268#φραχθέντες σάκεσιν χαλκήρεσιν · ἀμφὶ δʼ ἄρά σφι
urn:cts:greekLit:tlg0012.tlg001.allen:17.269#λαμπρῇσιν κορύθεσσι Κρονίων ἠέρα πολλὴν
urn:cts:greekLit:tlg0012.tlg001.allen:17.270#χεῦʼ , ἐπεὶ οὐδὲ Μενοιτιάδην ἔχθαιρε πάρος γε ,
urn:cts:greekLit:tlg0012.tlg001.allen:17.271#ὄφρα ζωὸς ἐὼν θεράπων ἦν Αἰακίδαο ·
urn:cts:greekLit:tlg0012.tlg001.allen:17.272#μίσησεν δʼ ἄρα μιν δηΐων κυσὶ κύρμα γενέσθαι
urn:cts:greekLit:tlg0012.tlg001.allen:17.273#Τρῳῇσιν · τὼ καί οἱ ἀμυνέμεν ὦρσεν ἑταίρους .
urn:cts:greekLit:tlg0012.tlg001.allen:17.274#ὦσαν δὲ πρότεροι Τρῶες ἑλίκωπας Ἀχαιούς ·
urn:cts:greekLit:tlg0012.tlg001.allen:17.275#νεκρὸν δὲ προλιπόντες ὑπέτρεσαν , οὐδέ τινʼ αὐτῶν
urn:cts:greekLit:tlg0012.tlg001.allen:17.276#Τρῶες ὑπέρθυμοι ἕλον ἔγχεσιν ἱέμενοί περ ,
urn:cts:greekLit:tlg0012.tlg001.allen:17.277#ἀλλὰ νέκυν ἐρύοντο · μίνυνθα δὲ καὶ τοῦ Ἀχαιοὶ
urn:cts:greekLit:tlg0012.tlg001.allen:17.278#μέλλον ἀπέσσεσθαι · μάλα γάρ σφεας ὦκʼ ἐλέλιξεν
urn:cts:greekLit:tlg0012.tlg001.allen:17.279#Αἴας , ὃς περὶ μὲν εἶδος , περὶ δʼ ἔργα τέτυκτο
urn:cts:greekLit:tlg0012.tlg001.allen:17.280#τῶν ἄλλων Δαναῶν μετʼ ἀμύμονα Πηλεΐωνα .
urn:cts:greekLit:tlg0012.tlg001.allen:17.281#ἴθυσεν δὲ διὰ προμάχων συῒ εἴκελος ἀλκὴν
urn:cts:greekLit:tlg0012.tlg001.allen:17.282#καπρίῳ , ὅς τʼ ἐν ὄρεσσι κύνας θαλερούς τʼ αἰζηοὺς
urn:cts:greekLit:tlg0012.tlg001.allen:17.283#ῥηϊδίως ἐκέδασσεν , ἑλιξάμενος διὰ βήσσας ·
urn:cts:greekLit:tlg0012.tlg001.allen:17.284#ὣς υἱὸς Τελαμῶνος ἀγαυοῦ φαίδιμος Αἴας
urn:cts:greekLit:tlg0012.tlg001.allen:17.285#ῥεῖα μετεισάμενος Τρώων ἐκέδασσε φάλαγγας
urn:cts:greekLit:tlg0012.tlg001.allen:17.286#οἳ περὶ Πατρόκλῳ βέβασαν , φρόνεον δὲ μάλιστα
urn:cts:greekLit:tlg0012.tlg001.allen:17.287#ἄστυ πότι σφέτερον ἐρύειν καὶ κῦδος ἀρέσθαι .
urn:cts:greekLit:tlg0012.tlg001.allen:17.288#ἤτοι τὸν Λήθοιο Πελασγοῦ φαίδιμος υἱὸς
urn:cts:greekLit:tlg0012.tlg001.allen:17.289#Ἱππόθοος ποδὸς ἕλκε κατὰ κρατερὴν ὑσμίνην
urn:cts:greekLit:tlg0012.tlg001.allen:17.290#δησάμενος τελαμῶνι παρὰ σφυρὸν ἀμφὶ τένοντας
urn:cts:greekLit:tlg0012.tlg001.allen:17.291#Ἕκτορι καὶ Τρώεσσι χαριζόμενος · τάχα δʼ αὐτῷ
urn:cts:greekLit:tlg0012.tlg001.allen:17.292#ἦλθε κακόν , τό οἱ οὔ τις ἐρύκακεν ἱεμένων περ .
urn:cts:greekLit:tlg0012.tlg001.allen:17.293#τὸν δʼ υἱὸς Τελαμῶνος ἐπαΐξας διʼ ὁμίλου
urn:cts:greekLit:tlg0012.tlg001.allen:17.294#πλῆξʼ αὐτοσχεδίην κυνέης διὰ χαλκοπαρῄου ·
urn:cts:greekLit:tlg0012.tlg001.allen:17.295#ἤρικε δʼ ἱπποδάσεια κόρυς περὶ δουρὸς ἀκωκῇ
urn:cts:greekLit:tlg0012.tlg001.allen:17.296#πληγεῖσʼ ἔγχεΐ τε μεγάλῳ καὶ χειρὶ παχείῃ ,
urn:cts:greekLit:tlg0012.tlg001.allen:17.297#ἐγκέφαλος δὲ παρʼ αὐλὸν ἀνέδραμεν ἐξ ὠτειλῆς
urn:cts:greekLit:tlg0012.tlg001.allen:17.298#αἱματόεις · τοῦ δʼ αὖθι λύθη μένος , ἐκ δʼ ἄρα χειρῶν
urn:cts:greekLit:tlg0012.tlg001.allen:17.299#Πατρόκλοιο πόδα μεγαλήτορος ἧκε χαμᾶζε
urn:cts:greekLit:tlg0012.tlg001.allen:17.300#κεῖσθαι · ὃ δʼ ἄγχʼ αὐτοῖο πέσε πρηνὴς ἐπὶ νεκρῷ
urn:cts:greekLit:tlg0012.tlg001.allen:17.301#τῆλʼ ἀπὸ Λαρίσης ἐριβώλακος , οὐδὲ τοκεῦσι
urn:cts:greekLit:tlg0012.tlg001.allen:17.302#θρέπτρα φίλοις ἀπέδωκε , μινυνθάδιος δέ οἱ αἰὼν
urn:cts:greekLit:tlg0012.tlg001.allen:17.303#ἔπλεθʼ ὑπʼ Αἴαντος μεγαθύμου δουρὶ δαμέντι .
urn:cts:greekLit:tlg0012.tlg001.allen:17.304#Ἕκτωρ δʼ αὖτʼ Αἴαντος ἀκόντισε δουρὶ φαεινῷ ·
urn:cts:greekLit:tlg0012.tlg001.allen:17.305#ἀλλʼ ὃ μὲν ἄντα ἰδὼν ἠλεύατο χάλκεον ἔγχος
urn:cts:greekLit:tlg0012.tlg001.allen:17.306#τυτθόν · ὃ δὲ Σχεδίον μεγαθύμου Ἰφίτου υἱὸν
urn:cts:greekLit:tlg0012.tlg001.allen:17.307#Φωκήων ὄχʼ ἄριστον , ὃς ἐν κλειτῷ Πανοπῆϊ
urn:cts:greekLit:tlg0012.tlg001.allen:17.308#οἰκία ναιετάασκε πολέσσʼ ἄνδρεσσιν ἀνάσσων ,
urn:cts:greekLit:tlg0012.tlg001.allen:17.309#τὸν βάλʼ ὑπὸ κληῗδα μέσην · διὰ δʼ ἀμπερὲς ἄκρη
urn:cts:greekLit:tlg0012.tlg001.allen:17.310#αἰχμὴ χαλκείη παρὰ νείατον ὦμον ἀνέσχε ·
urn:cts:greekLit:tlg0012.tlg001.allen:17.311#δούπησεν δὲ πεσών , ἀράβησε δὲ τεύχεʼ ἐπʼ αὐτῷ .
urn:cts:greekLit:tlg0012.tlg001.allen:17.312#Αἴας δʼ αὖ Φόρκυνα δαΐφρονα Φαίνοπος υἱὸν
urn:cts:greekLit:tlg0012.tlg001.allen:17.313#Ἱπποθόῳ περιβάντα μέσην κατὰ γαστέρα τύψε ·
urn:cts:greekLit:tlg0012.tlg001.allen:17.314#ῥῆξε δὲ θώρηκος γύαλον , διὰ δʼ ἔντερα χαλκὸς
urn:cts:greekLit:tlg0012.tlg001.allen:17.315#ἤφυσʼ · ὃ δʼ ἐν κονίῃσι πεσὼν ἕλε γαῖαν ἀγοστῷ .
urn:cts:greekLit:tlg0012.tlg001.allen:17.316#χώρησαν δʼ ὑπό τε πρόμαχοι καὶ φαίδιμος Ἕκτωρ ·
urn:cts:greekLit:tlg0012.tlg001.allen:17.317#Ἀργεῖοι δὲ μέγα ἴαχον , ἐρύσαντο δὲ νεκροὺς
urn:cts:greekLit:tlg0012.tlg001.allen:17.318#Φόρκυν θʼ Ἱππόθοόν τε , λύοντο δὲ τεύχεʼ ἀπʼ ὤμων .
urn:cts:greekLit:tlg0012.tlg001.allen:17.319#ἔνθά κεν αὖτε Τρῶες ἀρηϊφίλων ὑπʼ Ἀχαιῶν
urn:cts:greekLit:tlg0012.tlg001.allen:17.320#Ἴλιον εἰσανέβησαν ἀναλκείῃσι δαμέντες ,
urn:cts:greekLit:tlg0012.tlg001.allen:17.321#Ἀργεῖοι δέ κε κῦδος ἕλον καὶ ὑπὲρ Διὸς αἶσαν
urn:cts:greekLit:tlg0012.tlg001.allen:17.322#κάρτεϊ καὶ σθένεϊ σφετέρῳ · ἀλλʼ αὐτὸς Ἀπόλλων
urn:cts:greekLit:tlg0012.tlg001.allen:17.323#Αἰνείαν ὄτρυνε δέμας Περίφαντι ἐοικὼς
urn:cts:greekLit:tlg0012.tlg001.allen:17.324#κήρυκι Ἠπυτίδῃ , ὅς οἱ παρὰ πατρὶ γέροντι
urn:cts:greekLit:tlg0012.tlg001.allen:17.325#κηρύσσων γήρασκε φίλα φρεσὶ μήδεα εἰδώς ·
urn:cts:greekLit:tlg0012.tlg001.allen:17.326#τῷ μιν ἐεισάμενος προσέφη Διὸς υἱὸς Ἀπόλλων ·
urn:cts:greekLit:tlg0012.tlg001.allen:17.327#Αἰνεία πῶς ἂν καὶ ὑπὲρ θεὸν εἰρύσσαισθε
urn:cts:greekLit:tlg0012.tlg001.allen:17.328#Ἴλιον αἰπεινήν ; ὡς δὴ ἴδον ἀνέρας ἄλλους
urn:cts:greekLit:tlg0012.tlg001.allen:17.329#κάρτεΐ τε σθένεΐ τε πεποιθότας ἠνορέῃ τε
urn:cts:greekLit:tlg0012.tlg001.allen:17.330#πλήθεΐ τε σφετέρῳ καὶ ὑπερδέα δῆμον ἔχοντας ·
urn:cts:greekLit:tlg0012.tlg001.allen:17.331#ἡμῖν δὲ Ζεὺς μὲν πολὺ βούλεται ἢ Δαναοῖσι
urn:cts:greekLit:tlg0012.tlg001.allen:17.332#νίκην · ἀλλʼ αὐτοὶ τρεῖτʼ ἄσπετον οὐδὲ μάχεσθε .
urn:cts:greekLit:tlg0012.tlg001.allen:17.333#ὣς ἔφατʼ , Αἰνείας δʼ ἑκατηβόλον Ἀπόλλωνα
urn:cts:greekLit:tlg0012.tlg001.allen:17.334#ἔγνω ἐς ἄντα ἰδών , μέγα δʼ Ἕκτορα εἶπε βοήσας ·
urn:cts:greekLit:tlg0012.tlg001.allen:17.335#Ἕκτόρ τʼ ἠδʼ ἄλλοι Τρώων ἀγοὶ ἠδʼ ἐπικούρων
urn:cts:greekLit:tlg0012.tlg001.allen:17.336#αἰδὼς μὲν νῦν ἥδε γʼ ἀρηϊφίλων ὑπʼ Ἀχαιῶν
urn:cts:greekLit:tlg0012.tlg001.allen:17.337#Ἴλιον εἰσαναβῆναι ἀναλκείῃσι δαμέντας .
urn:cts:greekLit:tlg0012.tlg001.allen:17.338#ἀλλʼ ἔτι γάρ τίς φησι θεῶν ἐμοὶ ἄγχι παραστὰς
urn:cts:greekLit:tlg0012.tlg001.allen:17.339#Ζῆνʼ ὕπατον μήστωρα μάχης ἐπιτάρροθον εἶναι ·
urn:cts:greekLit:tlg0012.tlg001.allen:17.340#τώ ῥʼ ἰθὺς Δαναῶν ἴομεν , μηδʼ οἵ γε ἕκηλοι
urn:cts:greekLit:tlg0012.tlg001.allen:17.341#Πάτροκλον νηυσὶν πελασαίατο τεθνηῶτα .
urn:cts:greekLit:tlg0012.tlg001.allen:17.342#ὣς φάτο , καί ῥα πολὺ προμάχων ἐξάλμενος ἔστη ·
urn:cts:greekLit:tlg0012.tlg001.allen:17.343#οἳ δʼ ἐλελίχθησαν καὶ ἐναντίοι ἔσταν Ἀχαιῶν .
urn:cts:greekLit:tlg0012.tlg001.allen:17.344#ἔνθʼ αὖτʼ Αἰνείας Λειώκριτον οὔτασε δουρὶ
urn:cts:greekLit:tlg0012.tlg001.allen:17.345#υἱὸν Ἀρίσβαντος Λυκομήδεος ἐσθλὸν ἑταῖρον .
urn:cts:greekLit:tlg0012.tlg001.allen:17.346#τὸν δὲ πεσόντʼ ἐλέησεν ἀρηΐφιλος Λυκομήδης ,
urn:cts:greekLit:tlg0012.tlg001.allen:17.347#στῆ δὲ μάλʼ ἐγγὺς ἰών , καὶ ἀκόντισε δουρὶ φαεινῷ ,
urn:cts:greekLit:tlg0012.tlg001.allen:17.348#καὶ βάλεν Ἱππασίδην Ἀπισάονα ποιμένα λαῶν
urn:cts:greekLit:tlg0012.tlg001.allen:17.349#ἧπαρ ὑπὸ πραπίδων , εἶθαρ δʼ ὑπὸ γούνατʼ ἔλυσεν ,
urn:cts:greekLit:tlg0012.tlg001.allen:17.350#ὅς ῥʼ ἐκ Παιονίης ἐριβώλακος εἰληλούθει ,
urn:cts:greekLit:tlg0012.tlg001.allen:17.351#καὶ δὲ μετʼ Ἀστεροπαῖον ἀριστεύεσκε μάχεσθαι .
urn:cts:greekLit:tlg0012.tlg001.allen:17.352#τὸν δὲ πεσόντʼ ἐλέησεν ἀρήϊος Ἀστεροπαῖος ,
urn:cts:greekLit:tlg0012.tlg001.allen:17.353#ἴθυσεν δὲ καὶ ὃ πρόφρων Δαναοῖσι μάχεσθαι ·
urn:cts:greekLit:tlg0012.tlg001.allen:17.354#ἀλλʼ οὔ πως ἔτι εἶχε · σάκεσσι γὰρ ἔρχατο πάντῃ
urn:cts:greekLit:tlg0012.tlg001.allen:17.355#ἑσταότες περὶ Πατρόκλῳ , πρὸ δὲ δούρατʼ ἔχοντο .
urn:cts:greekLit:tlg0012.tlg001.allen:17.356#Αἴας γὰρ μάλα πάντας ἐπῴχετο πολλὰ κελεύων ·
urn:cts:greekLit:tlg0012.tlg001.allen:17.357#οὔτέ τινʼ ἐξοπίσω νεκροῦ χάζεσθαι ἀνώγει
urn:cts:greekLit:tlg0012.tlg001.allen:17.358#οὔτέ τινα προμάχεσθαι Ἀχαιῶν ἔξοχον ἄλλων ,
urn:cts:greekLit:tlg0012.tlg001.allen:17.359#ἀλλὰ μάλʼ ἀμφʼ αὐτῷ βεβάμεν , σχεδόθεν δὲ μάχεσθαι .
urn:cts:greekLit:tlg0012.tlg001.allen:17.360#ὣς Αἴας ἐπέτελλε πελώριος , αἵματι δὲ χθὼν
urn:cts:greekLit:tlg0012.tlg001.allen:17.361#δεύετο πορφυρέῳ , τοὶ δʼ ἀγχιστῖνοι ἔπιπτον
urn:cts:greekLit:tlg0012.tlg001.allen:17.362#νεκροὶ ὁμοῦ Τρώων καὶ ὑπερμενέων ἐπικούρων
urn:cts:greekLit:tlg0012.tlg001.allen:17.363#καὶ Δαναῶν · οὐδʼ οἳ γὰρ ἀναιμωτί γε μάχοντο ,
urn:cts:greekLit:tlg0012.tlg001.allen:17.364#παυρότεροι δὲ πολὺ φθίνυθον · μέμνηντο γὰρ αἰεὶ
urn:cts:greekLit:tlg0012.tlg001.allen:17.365#ἀλλήλοις ἀνʼ ὅμιλον ἀλεξέμεναι φόνον αἰπύν .
urn:cts:greekLit:tlg0012.tlg001.allen:17.366#ὣς οἳ μὲν μάρναντο δέμας πυρός , οὐδέ κε φαίης
urn:cts:greekLit:tlg0012.tlg001.allen:17.367#οὔτέ ποτʼ ἠέλιον σῶν ἔμμεναι οὔτε σελήνην ·
urn:cts:greekLit:tlg0012.tlg001.allen:17.368#ἠέρι γὰρ κατέχοντο μάχης ἐπί θʼ ὅσσον ἄριστοι
urn:cts:greekLit:tlg0012.tlg001.allen:17.369#ἕστασαν ἀμφὶ Μενοιτιάδῃ κατατεθνηῶτι .
urn:cts:greekLit:tlg0012.tlg001.allen:17.370#οἳ δʼ ἄλλοι Τρῶες καὶ ἐϋκνήμιδες Ἀχαιοὶ
urn:cts:greekLit:tlg0012.tlg001.allen:17.371#εὔκηλοι πολέμιζον ὑπʼ αἰθέρι , πέπτατο δʼ αὐγὴ
urn:cts:greekLit:tlg0012.tlg001.allen:17.372#ἠελίου ὀξεῖα , νέφος δʼ οὐ φαίνετο πάσης
urn:cts:greekLit:tlg0012.tlg001.allen:17.373#γαίης οὐδʼ ὀρέων · μεταπαυόμενοι δὲ μάχοντο
urn:cts:greekLit:tlg0012.tlg001.allen:17.374#ἀλλήλων ἀλεείνοντες βέλεα στονόεντα
urn:cts:greekLit:tlg0012.tlg001.allen:17.375#πολλὸν ἀφεσταότες . τοὶ δʼ ἐν μέσῳ ἄλγεʼ ἔπασχον
urn:cts:greekLit:tlg0012.tlg001.allen:17.376#ἠέρι καὶ πολέμῳ , τείροντο δὲ νηλέϊ χαλκῷ
urn:cts:greekLit:tlg0012.tlg001.allen:17.377#ὅσσοι ἄριστοι ἔσαν · δύο δʼ οὔ πω φῶτε πεπύσθην
urn:cts:greekLit:tlg0012.tlg001.allen:17.378#ἀνέρε κυδαλίμω Θρασυμήδης Ἀντίλοχός τε
urn:cts:greekLit:tlg0012.tlg001.allen:17.379#Πατρόκλοιο θανόντος ἀμύμονος , ἀλλʼ ἔτʼ ἔφαντο
urn:cts:greekLit:tlg0012.tlg001.allen:17.380#ζωὸν ἐνὶ πρώτῳ ὁμάδῳ Τρώεσσι μάχεσθαι .
urn:cts:greekLit:tlg0012.tlg001.allen:17.381#τὼ δʼ ἐπιοσσομένω θάνατον καὶ φύζαν ἑταίρων
urn:cts:greekLit:tlg0012.tlg001.allen:17.382#νόσφιν ἐμαρνάσθην , ἐπεὶ ὣς ἐπετέλλετο Νέστωρ
urn:cts:greekLit:tlg0012.tlg001.allen:17.383#ὀτρύνων πόλεμον δὲ μελαινάων ἀπὸ νηῶν .
urn:cts:greekLit:tlg0012.tlg001.allen:17.384#τοῖς δὲ πανημερίοις ἔριδος μέγα νεῖκος ὀρώρει
urn:cts:greekLit:tlg0012.tlg001.allen:17.385#ἀργαλέης · καμάτῳ δὲ καὶ ἱδρῷ νωλεμὲς αἰεὶ
urn:cts:greekLit:tlg0012.tlg001.allen:17.386#γούνατά τε κνῆμαί τε πόδες θʼ ὑπένερθεν ἑκάστου
urn:cts:greekLit:tlg0012.tlg001.allen:17.387#χεῖρές τʼ ὀφθαλμοί τε παλάσσετο μαρναμένοιιν
urn:cts:greekLit:tlg0012.tlg001.allen:17.388#ἀμφʼ ἀγαθὸν θεράποντα ποδώκεος Αἰακίδαο .
urn:cts:greekLit:tlg0012.tlg001.allen:17.389#ὡς δʼ ὅτʼ ἀνὴρ ταύροιο βοὸς μεγάλοιο βοείην
urn:cts:greekLit:tlg0012.tlg001.allen:17.390#λαοῖσιν δώῃ τανύειν μεθύουσαν ἀλοιφῇ ·
urn:cts:greekLit:tlg0012.tlg001.allen:17.391#δεξάμενοι δʼ ἄρα τοί γε διαστάντες τανύουσι
urn:cts:greekLit:tlg0012.tlg001.allen:17.392#κυκλόσʼ , ἄφαρ δέ τε ἰκμὰς ἔβη , δύνει δέ τʼ ἀλοιφὴ
urn:cts:greekLit:tlg0012.tlg001.allen:17.393#πολλῶν ἑλκόντων , τάνυται δέ τε πᾶσα διὰ πρό ·
urn:cts:greekLit:tlg0012.tlg001.allen:17.394#ὣς οἵ γʼ ἔνθα καὶ ἔνθα νέκυν ὀλίγῃ ἐνὶ χώρῃ
urn:cts:greekLit:tlg0012.tlg001.allen:17.395#εἵλκεον ἀμφότεροι · μάλα δέ σφισιν ἔλπετο θυμὸς
urn:cts:greekLit:tlg0012.tlg001.allen:17.396#Τρωσὶν μὲν ἐρύειν προτὶ Ἴλιον , αὐτὰρ Ἀχαιοῖς
urn:cts:greekLit:tlg0012.tlg001.allen:17.397#νῆας ἔπι γλαφυράς · περὶ δʼ αὐτοῦ μῶλος ὀρώρει
urn:cts:greekLit:tlg0012.tlg001.allen:17.398#ἄγριος · οὐδέ κʼ Ἄρης λαοσσόος οὐδέ κʼ Ἀθήνη
urn:cts:greekLit:tlg0012.tlg001.allen:17.399#τόν γε ἰδοῦσʼ ὀνόσαιτʼ , οὐδʼ εἰ μάλα μιν χόλος ἵκοι ·
urn:cts:greekLit:tlg0012.tlg001.allen:17.400#τοῖον Ζεὺς ἐπὶ Πατρόκλῳ ἀνδρῶν τε καὶ ἵππων
urn:cts:greekLit:tlg0012.tlg001.allen:17.401#ἤματι τῷ ἐτάνυσσε κακὸν πόνον · οὐδʼ ἄρα πώ τι
urn:cts:greekLit:tlg0012.tlg001.allen:17.402#ᾔδεε Πάτροκλον τεθνηότα δῖος Ἀχιλλεύς ·
urn:cts:greekLit:tlg0012.tlg001.allen:17.403#πολλὸν γὰρ ῥʼ ἀπάνευθε νεῶν μάρναντο θοάων
urn:cts:greekLit:tlg0012.tlg001.allen:17.404#τείχει ὕπο Τρώων · τό μιν οὔ ποτε ἔλπετο θυμῷ
urn:cts:greekLit:tlg0012.tlg001.allen:17.405#τεθνάμεν , ἀλλὰ ζωὸν ἐνιχριμφθέντα πύλῃσιν
urn:cts:greekLit:tlg0012.tlg001.allen:17.406#ἂψ ἀπονοστήσειν , ἐπεὶ οὐδὲ τὸ ἔλπετο πάμπαν
urn:cts:greekLit:tlg0012.tlg001.allen:17.407#ἐκπέρσειν πτολίεθρον ἄνευ ἕθεν , οὐδὲ σὺν αὐτῷ ·
urn:cts:greekLit:tlg0012.tlg001.allen:17.408#πολλάκι γὰρ τό γε μητρὸς ἐπεύθετο νόσφιν ἀκούων ,
urn:cts:greekLit:tlg0012.tlg001.allen:17.409#ἥ οἱ ἀπαγγέλλεσκε Διὸς μεγάλοιο νόημα .
urn:cts:greekLit:tlg0012.tlg001.allen:17.410#δὴ τότε γʼ οὔ οἱ ἔειπε κακὸν τόσον ὅσσον ἐτύχθη
urn:cts:greekLit:tlg0012.tlg001.allen:17.411#μήτηρ , ὅττί ῥά οἱ πολὺ φίλτατος ὤλεθʼ ἑταῖρος .
urn:cts:greekLit:tlg0012.tlg001.allen:17.412#οἳ δʼ αἰεὶ περὶ νεκρὸν ἀκαχμένα δούρατʼ ἔχοντες
urn:cts:greekLit:tlg0012.tlg001.allen:17.413#νωλεμὲς ἐγχρίμπτοντο καὶ ἀλλήλους ἐνάριζον ·
urn:cts:greekLit:tlg0012.tlg001.allen:17.414#ὧδε δέ τις εἴπεσκεν Ἀχαιῶν χαλκοχιτώνων ·
urn:cts:greekLit:tlg0012.tlg001.allen:17.415#ὦ φίλοι οὐ μὰν ἧμιν ἐϋκλεὲς ἀπονέεσθαι
urn:cts:greekLit:tlg0012.tlg001.allen:17.416#νῆας ἔπι γλαφυράς , ἀλλʼ αὐτοῦ γαῖα μέλαινα
urn:cts:greekLit:tlg0012.tlg001.allen:17.417#πᾶσι χάνοι · τό κεν ἧμιν ἄφαρ πολὺ κέρδιον εἴη
urn:cts:greekLit:tlg0012.tlg001.allen:17.418#εἰ τοῦτον Τρώεσσι μεθήσομεν ἱπποδάμοισιν
urn:cts:greekLit:tlg0012.tlg001.allen:17.419#ἄστυ πότι σφέτερον ἐρύσαι καὶ κῦδος ἀρέσθαι .
urn:cts:greekLit:tlg0012.tlg001.allen:17.420#ὣς δέ τις αὖ Τρώων μεγαθύμων αὐδήσασκεν ·
urn:cts:greekLit:tlg0012.tlg001.allen:17.421#ὦ φίλοι , εἰ καὶ μοῖρα παρʼ ἀνέρι τῷδε δαμῆναι
urn:cts:greekLit:tlg0012.tlg001.allen:17.422#πάντας ὁμῶς , μή πώ τις ἐρωείτω πολέμοιο .
urn:cts:greekLit:tlg0012.tlg001.allen:17.423#ὣς ἄρα τις εἴπεσκε , μένος δʼ ὄρσασκεν ἑκάστου .
urn:cts:greekLit:tlg0012.tlg001.allen:17.424#ὣς οἳ μὲν μάρναντο , σιδήρειος δʼ ὀρυμαγδὸς
urn:cts:greekLit:tlg0012.tlg001.allen:17.425#χάλκεον οὐρανὸν ἷκε διʼ αἰθέρος ἀτρυγέτοιο ·
urn:cts:greekLit:tlg0012.tlg001.allen:17.426#ἵπποι δʼ Αἰακίδαο μάχης ἀπάνευθεν ἐόντες
urn:cts:greekLit:tlg0012.tlg001.allen:17.427#κλαῖον , ἐπεὶ δὴ πρῶτα πυθέσθην ἡνιόχοιο
urn:cts:greekLit:tlg0012.tlg001.allen:17.428#ἐν κονίῃσι πεσόντος ὑφʼ Ἕκτορος ἀνδροφόνοιο .
urn:cts:greekLit:tlg0012.tlg001.allen:17.429#ἦ μὰν Αὐτομέδων Διώρεος ἄλκιμος υἱὸς
urn:cts:greekLit:tlg0012.tlg001.allen:17.430#πολλὰ μὲν ἂρ μάστιγι θοῇ ἐπεμαίετο θείνων ,
urn:cts:greekLit:tlg0012.tlg001.allen:17.431#πολλὰ δὲ μειλιχίοισι προσηύδα , πολλὰ δʼ ἀρειῇ ·
urn:cts:greekLit:tlg0012.tlg001.allen:17.432#τὼ δʼ οὔτʼ ἂψ ἐπὶ νῆας ἐπὶ πλατὺν Ἑλλήσποντον
urn:cts:greekLit:tlg0012.tlg001.allen:17.433#ἠθελέτην ἰέναι οὔτʼ ἐς πόλεμον μετʼ Ἀχαιούς ,
urn:cts:greekLit:tlg0012.tlg001.allen:17.434#ἀλλʼ ὥς τε στήλη μένει ἔμπεδον , ἥ τʼ ἐπὶ τύμβῳ
urn:cts:greekLit:tlg0012.tlg001.allen:17.435#ἀνέρος ἑστήκῃ τεθνηότος ἠὲ γυναικός ,
urn:cts:greekLit:tlg0012.tlg001.allen:17.436#ὣς μένον ἀσφαλέως περικαλλέα δίφρον ἔχοντες
urn:cts:greekLit:tlg0012.tlg001.allen:17.437#οὔδει ἐνισκίμψαντε καρήατα · δάκρυα δέ σφι
urn:cts:greekLit:tlg0012.tlg001.allen:17.438#θερμὰ κατὰ βλεφάρων χαμάδις ῥέε μυρομένοισιν
urn:cts:greekLit:tlg0012.tlg001.allen:17.439#ἡνιόχοιο πόθῳ · θαλερὴ δʼ ἐμιαίνετο χαίτη
urn:cts:greekLit:tlg0012.tlg001.allen:17.440#ζεύγλης ἐξεριποῦσα παρὰ ζυγὸν ἀμφοτέρωθεν .
urn:cts:greekLit:tlg0012.tlg001.allen:17.441#μυρομένω δʼ ἄρα τώ γε ἰδὼν ἐλέησε Κρονίων ,
urn:cts:greekLit:tlg0012.tlg001.allen:17.442#κινήσας δὲ κάρη προτὶ ὃν μυθήσατο θυμόν ·
urn:cts:greekLit:tlg0012.tlg001.allen:17.443#ἆ δειλώ , τί σφῶϊ δόμεν Πηλῆϊ ἄνακτι
urn:cts:greekLit:tlg0012.tlg001.allen:17.444#θνητῷ , ὑμεῖς δʼ ἐστὸν ἀγήρω τʼ ἀθανάτω τε ;
urn:cts:greekLit:tlg0012.tlg001.allen:17.445#ἦ ἵνα δυστήνοισι μετʼ ἀνδράσιν ἄλγεʼ ἔχητον ;
urn:cts:greekLit:tlg0012.tlg001.allen:17.446#οὐ μὲν γάρ τί πού ἐστιν ὀϊζυρώτερον ἀνδρὸς
urn:cts:greekLit:tlg0012.tlg001.allen:17.447#πάντων , ὅσσά τε γαῖαν ἔπι πνείει τε καὶ ἕρπει .
urn:cts:greekLit:tlg0012.tlg001.allen:17.448#ἀλλʼ οὐ μὰν ὑμῖν γε καὶ ἅρμασι δαιδαλέοισιν
urn:cts:greekLit:tlg0012.tlg001.allen:17.449#Ἕκτωρ Πριαμίδης ἐποχήσεται · οὐ γὰρ ἐάσω .
urn:cts:greekLit:tlg0012.tlg001.allen:17.450#ἦ οὐχ ἅλις ὡς καὶ τεύχεʼ ἔχει καὶ ἐπεύχεται αὔτως ;
urn:cts:greekLit:tlg0012.tlg001.allen:17.451#σφῶϊν δʼ ἐν γούνεσσι βαλῶ μένος ἠδʼ ἐνὶ θυμῷ ,
urn:cts:greekLit:tlg0012.tlg001.allen:17.452#ὄφρα καὶ Αὐτομέδοντα σαώσετον ἐκ πολέμοιο
urn:cts:greekLit:tlg0012.tlg001.allen:17.453#νῆας ἔπι γλαφυράς · ἔτι γάρ σφισι κῦδος ὀρέξω
urn:cts:greekLit:tlg0012.tlg001.allen:17.454#κτείνειν , εἰς ὅ κε νῆας ἐϋσσέλμους ἀφίκωνται
urn:cts:greekLit:tlg0012.tlg001.allen:17.455#δύῃ τʼ ἠέλιος καὶ ἐπὶ κνέφας ἱερὸν ἔλθῃ ·
urn:cts:greekLit:tlg0012.tlg001.allen:17.456#ὣς εἰπὼν ἵπποισιν ἐνέπνευσεν μένος ἠΰ .
urn:cts:greekLit:tlg0012.tlg001.allen:17.457#τὼ δʼ ἀπὸ χαιτάων κονίην οὖδας δὲ βαλόντε
urn:cts:greekLit:tlg0012.tlg001.allen:17.458#ῥίμφα φέρον θοὸν ἅρμα μετὰ Τρῶας καὶ Ἀχαιούς .
urn:cts:greekLit:tlg0012.tlg001.allen:17.459#τοῖσι δʼ ἐπʼ Αὐτομέδων μάχετʼ ἀχνύμενός περ ἑταίρου
urn:cts:greekLit:tlg0012.tlg001.allen:17.460#ἵπποις ἀΐσσων ὥς τʼ αἰγυπιὸς μετὰ χῆνας ·
urn:cts:greekLit:tlg0012.tlg001.allen:17.461#ῥέα μὲν γὰρ φεύγεσκεν ὑπʼ ἐκ Τρώων ὀρυμαγδοῦ ,
urn:cts:greekLit:tlg0012.tlg001.allen:17.462#ῥεῖα δʼ ἐπαΐξασκε πολὺν καθʼ ὅμιλον ὀπάζων .
urn:cts:greekLit:tlg0012.tlg001.allen:17.463#ἀλλʼ οὐχ ᾕρει φῶτας ὅτε σεύαιτο διώκειν ·
urn:cts:greekLit:tlg0012.tlg001.allen:17.464#οὐ γάρ πως ἦν οἶον ἐόνθʼ ἱερῷ ἐνὶ δίφρῳ
urn:cts:greekLit:tlg0012.tlg001.allen:17.465#ἔγχει ἐφορμᾶσθαι καὶ ἐπίσχειν ὠκέας ἵππους .
urn:cts:greekLit:tlg0012.tlg001.allen:17.466#ὀψὲ δὲ δή μιν ἑταῖρος ἀνὴρ ἴδεν ὀφθαλμοῖσιν
urn:cts:greekLit:tlg0012.tlg001.allen:17.467#Ἀλκιμέδων υἱὸς Λαέρκεος Αἱμονίδαο ·
urn:cts:greekLit:tlg0012.tlg001.allen:17.468#στῆ δʼ ὄπιθεν δίφροιο καὶ Αὐτομέδοντα προσηύδα ·
urn:cts:greekLit:tlg0012.tlg001.allen:17.469#Αὐτόμεδον , τίς τοί νυ θεῶν νηκερδέα βουλὴν
urn:cts:greekLit:tlg0012.tlg001.allen:17.470#ἐν στήθεσσιν ἔθηκε , καὶ ἐξέλετο φρένας ἐσθλάς ;
urn:cts:greekLit:tlg0012.tlg001.allen:17.471#οἷον πρὸς Τρῶας μάχεαι πρώτῳ ἐν ὁμίλῳ
urn:cts:greekLit:tlg0012.tlg001.allen:17.472#μοῦνος · ἀτάρ τοι ἑταῖρος ἀπέκτατο , τεύχεα δʼ Ἕκτωρ
urn:cts:greekLit:tlg0012.tlg001.allen:17.473#αὐτὸς ἔχων ὤμοισιν ἀγάλλεται Αἰακίδαο .
urn:cts:greekLit:tlg0012.tlg001.allen:17.474#τὸν δʼ αὖτʼ Αὐτομέδων προσέφη Διώρεος υἱός ·
urn:cts:greekLit:tlg0012.tlg001.allen:17.475#Ἀλκίμεδον τίς γάρ τοι Ἀχαιῶν ἄλλος ὁμοῖος
urn:cts:greekLit:tlg0012.tlg001.allen:17.476#ἵππων ἀθανάτων ἐχέμεν δμῆσίν τε μένος τε ,
urn:cts:greekLit:tlg0012.tlg001.allen:17.477#εἰ μὴ Πάτροκλος θεόφιν μήστωρ ἀτάλαντος
urn:cts:greekLit:tlg0012.tlg001.allen:17.478#ζωὸς ἐών ; νῦν αὖ θάνατος καὶ μοῖρα κιχάνει .
urn:cts:greekLit:tlg0012.tlg001.allen:17.479#ἀλλὰ σὺ μὲν μάστιγα καὶ ἡνία σιγαλόεντα
urn:cts:greekLit:tlg0012.tlg001.allen:17.480#δέξαι , ἐγὼ δʼ ἵππων ἀποβήσομαι , ὄφρα μάχωμαι .
urn:cts:greekLit:tlg0012.tlg001.allen:17.481#ὣς ἔφατʼ , Ἀλκιμέδων δὲ βοηθόον ἅρμʼ ἐπορούσας
urn:cts:greekLit:tlg0012.tlg001.allen:17.482#καρπαλίμως μάστιγα καὶ ἡνία λάζετο χερσίν ,
urn:cts:greekLit:tlg0012.tlg001.allen:17.483#Αὐτομέδων δʼ ἀπόρουσε · νόησε δὲ φαίδιμος Ἕκτωρ ,
urn:cts:greekLit:tlg0012.tlg001.allen:17.484#αὐτίκα δʼ Αἰνείαν προσεφώνεεν ἐγγὺς ἐόντα ·
urn:cts:greekLit:tlg0012.tlg001.allen:17.485#Αἰνεία Τρώων βουληφόρε χαλκοχιτώνων
urn:cts:greekLit:tlg0012.tlg001.allen:17.486#ἵππω τώδʼ ἐνόησα ποδώκεος Αἰακίδαο
urn:cts:greekLit:tlg0012.tlg001.allen:17.487#ἐς πόλεμον προφανέντε σὺν ἡνιόχοισι κακοῖσι ·
urn:cts:greekLit:tlg0012.tlg001.allen:17.488#τώ κεν ἐελποίμην αἱρησέμεν , εἰ σύ γε θυμῷ
urn:cts:greekLit:tlg0012.tlg001.allen:17.489#σῷ ἐθέλεις , ἐπεὶ οὐκ ἂν ἐφορμηθέντε γε νῶϊ
urn:cts:greekLit:tlg0012.tlg001.allen:17.490#τλαῖεν ἐναντίβιον στάντες μαχέσασθαι Ἄρηϊ .
urn:cts:greekLit:tlg0012.tlg001.allen:17.491#ὣς ἔφατʼ , οὐδʼ ἀπίθησεν ἐῢς πάϊς Ἀγχίσαο .
urn:cts:greekLit:tlg0012.tlg001.allen:17.492#τὼ δʼ ἰθὺς βήτην βοέῃς εἰλυμένω ὤμους
urn:cts:greekLit:tlg0012.tlg001.allen:17.493#αὔῃσι στερεῇσι · πολὺς δʼ ἐπελήλατο χαλκός .
urn:cts:greekLit:tlg0012.tlg001.allen:17.494#τοῖσι δʼ ἅμα Χρομίος τε καὶ Ἄρητος θεοειδὴς
urn:cts:greekLit:tlg0012.tlg001.allen:17.495#ἤϊσαν ἀμφότεροι · μάλα δέ σφισιν ἔλπετο θυμὸς
urn:cts:greekLit:tlg0012.tlg001.allen:17.496#αὐτώ τε κτενέειν ἐλάαν τʼ ἐριαύχενας ἵππους
urn:cts:greekLit:tlg0012.tlg001.allen:17.497#νήπιοι , οὐδʼ ἄρʼ ἔμελλον ἀναιμωτί γε νέεσθαι
urn:cts:greekLit:tlg0012.tlg001.allen:17.498#αὖτις ἀπʼ Αὐτομέδοντος . ὃ δʼ εὐξάμενος Διὶ πατρὶ
urn:cts:greekLit:tlg0012.tlg001.allen:17.499#ἀλκῆς καὶ σθένεος πλῆτο φρένας ἀμφὶ μελαίνας ·
urn:cts:greekLit:tlg0012.tlg001.allen:17.500#αὐτίκα δʼ Ἀλκιμέδοντα προσηύδα πιστὸν ἑταῖρον ·
urn:cts:greekLit:tlg0012.tlg001.allen:17.501#Ἀλκίμεδον μὴ δή μοι ἀπόπροθεν ἰσχέμεν ἵππους ,
urn:cts:greekLit:tlg0012.tlg001.allen:17.502#ἀλλὰ μάλʼ ἐμπνείοντε μεταφρένῳ · οὐ γὰρ ἔγωγε
urn:cts:greekLit:tlg0012.tlg001.allen:17.503#Ἕκτορα Πριαμίδην μένεος σχήσεσθαι ὀΐω ,
urn:cts:greekLit:tlg0012.tlg001.allen:17.504#πρίν γʼ ἐπʼ Ἀχιλλῆος καλλίτριχε βήμεναι ἵππω
urn:cts:greekLit:tlg0012.tlg001.allen:17.505#νῶϊ κατακτείναντα , φοβῆσαί τε στίχας ἀνδρῶν
urn:cts:greekLit:tlg0012.tlg001.allen:17.506#Ἀργείων , ἤ κʼ αὐτὸς ἐνὶ πρώτοισιν ἁλοίη .
urn:cts:greekLit:tlg0012.tlg001.allen:17.507#ὣς εἰπὼν Αἴαντε καλέσσατο καὶ Μενέλαον ·
urn:cts:greekLit:tlg0012.tlg001.allen:17.508#Αἴαντʼ Ἀργείων ἡγήτορε καὶ Μενέλαε
urn:cts:greekLit:tlg0012.tlg001.allen:17.509#ἤτοι μὲν τὸν νεκρὸν ἐπιτράπεθʼ οἵ περ ἄριστοι
urn:cts:greekLit:tlg0012.tlg001.allen:17.510#ἀμφʼ αὐτῷ βεβάμεν καὶ ἀμύνεσθαι στίχας ἀνδρῶν ,
urn:cts:greekLit:tlg0012.tlg001.allen:17.511#νῶϊν δὲ ζωοῖσιν ἀμύνετε νηλεὲς ἦμαρ ·
urn:cts:greekLit:tlg0012.tlg001.allen:17.512#τῇδε γὰρ ἔβρισαν πόλεμον κάτα δακρυόεντα
urn:cts:greekLit:tlg0012.tlg001.allen:17.513#Ἕκτωρ Αἰνείας θʼ , οἳ Τρώων εἰσὶν ἄριστοι .
urn:cts:greekLit:tlg0012.tlg001.allen:17.514#ἀλλʼ ἤτοι μὲν ταῦτα θεῶν ἐν γούνασι κεῖται ·
urn:cts:greekLit:tlg0012.tlg001.allen:17.515#ἥσω γὰρ καὶ ἐγώ , τὰ δέ κεν Διὶ πάντα μελήσει .
urn:cts:greekLit:tlg0012.tlg001.allen:17.516#ἦ ῥα , καὶ ἀμπεπαλὼν προΐει δολιχόσκιον ἔγχος ,
urn:cts:greekLit:tlg0012.tlg001.allen:17.517#καὶ βάλεν Ἀρήτοιο κατʼ ἀσπίδα πάντοσʼ ἐΐσην ·
urn:cts:greekLit:tlg0012.tlg001.allen:17.518#ἣ δʼ οὐκ ἔγχος ἔρυτο , διὰ πρὸ δὲ εἴσατο χαλκός ,
urn:cts:greekLit:tlg0012.tlg001.allen:17.519#νειαίρῃ δʼ ἐν γαστρὶ διὰ ζωστῆρος ἔλασσεν .
urn:cts:greekLit:tlg0012.tlg001.allen:17.520#ὡς δʼ ὅτʼ ἂν ὀξὺν ἔχων πέλεκυν αἰζήϊος ἀνὴρ
urn:cts:greekLit:tlg0012.tlg001.allen:17.521#κόψας ἐξόπιθεν κεράων βοὸς ἀγραύλοιο
urn:cts:greekLit:tlg0012.tlg001.allen:17.522#ἶνα τάμῃ διὰ πᾶσαν , ὃ δὲ προθορὼν ἐρίπῃσιν ,
urn:cts:greekLit:tlg0012.tlg001.allen:17.523#ὣς ἄρʼ ὅ γε προθορὼν πέσεν ὕπτιος · ἐν δέ οἱ ἔγχος
urn:cts:greekLit:tlg0012.tlg001.allen:17.524#νηδυίοισι μάλʼ ὀξὺ κραδαινόμενον λύε γυῖα .
urn:cts:greekLit:tlg0012.tlg001.allen:17.525#Ἕκτωρ δʼ Αὐτομέδοντος ἀκόντισε δουρὶ φαεινῷ ·
urn:cts:greekLit:tlg0012.tlg001.allen:17.526#ἀλλʼ ὃ μὲν ἄντα ἰδὼν ἠλεύατο χάλκεον ἔγχος ·
urn:cts:greekLit:tlg0012.tlg001.allen:17.527#πρόσσω γὰρ κατέκυψε , τὸ δʼ ἐξόπιθεν δόρυ μακρὸν
urn:cts:greekLit:tlg0012.tlg001.allen:17.528#οὔδει ἐνισκίμφθη , ἐπὶ δʼ οὐρίαχος πελεμίχθη
urn:cts:greekLit:tlg0012.tlg001.allen:17.529#ἔγχεος · ἔνθα δʼ ἔπειτʼ ἀφίει μένος ὄβριμος Ἄρης .
urn:cts:greekLit:tlg0012.tlg001.allen:17.530#καί νύ κε δὴ ξιφέεσσʼ αὐτοσχεδὸν ὁρμηθήτην
urn:cts:greekLit:tlg0012.tlg001.allen:17.531#εἰ μή σφωʼ Αἴαντε διέκριναν μεμαῶτε ,
urn:cts:greekLit:tlg0012.tlg001.allen:17.532#οἵ ῥʼ ἦλθον καθʼ ὅμιλον ἑταίρου κικλήσκοντος ·
urn:cts:greekLit:tlg0012.tlg001.allen:17.533#τοὺς ὑποταρβήσαντες ἐχώρησαν πάλιν αὖτις
urn:cts:greekLit:tlg0012.tlg001.allen:17.534#Ἕκτωρ Αἰνείας τʼ ἠδὲ Χρομίος θεοειδής ,
urn:cts:greekLit:tlg0012.tlg001.allen:17.535#Ἄρητον δὲ κατʼ αὖθι λίπον δεδαϊγμένον ἦτορ
urn:cts:greekLit:tlg0012.tlg001.allen:17.536#κείμενον · Αὐτομέδων δὲ θοῷ ἀτάλαντος Ἄρηϊ
urn:cts:greekLit:tlg0012.tlg001.allen:17.537#τεύχεά τʼ ἐξενάριξε καὶ εὐχόμενος ἔπος ηὔδα ·
urn:cts:greekLit:tlg0012.tlg001.allen:17.538#ἦ δὴ μὰν ὀλίγον γε Μενοιτιάδαο θανόντος
urn:cts:greekLit:tlg0012.tlg001.allen:17.539#κῆρ ἄχεος μεθέηκα χερείονά περ καταπέφνων .
urn:cts:greekLit:tlg0012.tlg001.allen:17.540#ὣς εἰπὼν ἐς δίφρον ἑλὼν ἔναρα βροτόεντα
urn:cts:greekLit:tlg0012.tlg001.allen:17.541#θῆκʼ , ἂν δʼ αὐτὸς ἔβαινε πόδας καὶ χεῖρας ὕπερθεν
urn:cts:greekLit:tlg0012.tlg001.allen:17.542#αἱματόεις ὥς τίς τε λέων κατὰ ταῦρον ἐδηδώς .
urn:cts:greekLit:tlg0012.tlg001.allen:17.543#ἂψ δʼ ἐπὶ Πατρόκλῳ τέτατο κρατερὴ ὑσμίνη
urn:cts:greekLit:tlg0012.tlg001.allen:17.544#ἀργαλέη πολύδακρυς , ἔγειρε δὲ νεῖκος Ἀθήνη
urn:cts:greekLit:tlg0012.tlg001.allen:17.545#οὐρανόθεν καταβᾶσα · προῆκε γὰρ εὐρύοπα Ζεὺς
urn:cts:greekLit:tlg0012.tlg001.allen:17.546#ὀρνύμεναι Δαναούς · δὴ γὰρ νόος ἐτράπετʼ αὐτοῦ .
urn:cts:greekLit:tlg0012.tlg001.allen:17.547#ἠΰτε πορφυρέην ἶριν θνητοῖσι τανύσσῃ
urn:cts:greekLit:tlg0012.tlg001.allen:17.548#Ζεὺς ἐξ οὐρανόθεν τέρας ἔμμεναι ἢ πολέμοιο
urn:cts:greekLit:tlg0012.tlg001.allen:17.549#ἢ καὶ χειμῶνος δυσθαλπέος , ὅς ῥά τε ἔργων
urn:cts:greekLit:tlg0012.tlg001.allen:17.550#ἀνθρώπους ἀνέπαυσεν ἐπὶ χθονί , μῆλα δὲ κήδει ,
urn:cts:greekLit:tlg0012.tlg001.allen:17.551#ὣς ἣ πορφυρέῃ νεφέλῃ πυκάσασα ἓ αὐτὴν
urn:cts:greekLit:tlg0012.tlg001.allen:17.552#δύσετʼ Ἀχαιῶν ἔθνος , ἔγειρε δὲ φῶτα ἕκαστον .
urn:cts:greekLit:tlg0012.tlg001.allen:17.553#πρῶτον δʼ Ἀτρέος υἱὸν ἐποτρύνουσα προσηύδα
urn:cts:greekLit:tlg0012.tlg001.allen:17.554#ἴφθιμον Μενέλαον · ὃ γάρ ῥά οἱ ἐγγύθεν ἦεν ·
urn:cts:greekLit:tlg0012.tlg001.allen:17.555#εἰσαμένη Φοίνικι δέμας καὶ ἀτειρέα φωνήν ·
urn:cts:greekLit:tlg0012.tlg001.allen:17.556#σοὶ μὲν δὴ Μενέλαε κατηφείη καὶ ὄνειδος
urn:cts:greekLit:tlg0012.tlg001.allen:17.557#ἔσσεται εἴ κʼ Ἀχιλῆος ἀγαυοῦ πιστὸν ἑταῖρον
urn:cts:greekLit:tlg0012.tlg001.allen:17.558#τείχει ὕπο Τρώων ταχέες κύνες ἑλκήσουσιν .
urn:cts:greekLit:tlg0012.tlg001.allen:17.559#ἀλλʼ ἔχεο κρατερῶς , ὄτρυνε δὲ λαὸν ἅπαντα .
urn:cts:greekLit:tlg0012.tlg001.allen:17.560#τὴν δʼ αὖτε προσέειπε βοὴν ἀγαθὸς Μενέλαος ·
urn:cts:greekLit:tlg0012.tlg001.allen:17.561#Φοῖνιξ ἄττα γεραιὲ παλαιγενές , εἰ γὰρ Ἀθήνη
urn:cts:greekLit:tlg0012.tlg001.allen:17.562#δοίη κάρτος ἐμοί , βελέων δʼ ἀπερύκοι ἐρωήν ·
urn:cts:greekLit:tlg0012.tlg001.allen:17.563#τώ κεν ἔγωγʼ ἐθέλοιμι παρεστάμεναι καὶ ἀμύνειν
urn:cts:greekLit:tlg0012.tlg001.allen:17.564#Πατρόκλῳ · μάλα γάρ με θανὼν ἐσεμάσσατο θυμόν .
urn:cts:greekLit:tlg0012.tlg001.allen:17.565#ἀλλʼ Ἕκτωρ πυρὸς αἰνὸν ἔχει μένος , οὐδʼ ἀπολήγει
urn:cts:greekLit:tlg0012.tlg001.allen:17.566#χαλκῷ δηϊόων · τῷ γὰρ Ζεὺς κῦδος ὀπάζει .
urn:cts:greekLit:tlg0012.tlg001.allen:17.567#ὣς φάτο , γήθησεν δὲ θεὰ γλαυκῶπις Ἀθήνη ,
urn:cts:greekLit:tlg0012.tlg001.allen:17.568#ὅττί ῥά οἱ πάμπρωτα θεῶν ἠρήσατο πάντων .
urn:cts:greekLit:tlg0012.tlg001.allen:17.569#ἐν δὲ βίην ὤμοισι καὶ ἐν γούνεσσιν ἔθηκε ,
urn:cts:greekLit:tlg0012.tlg001.allen:17.570#καί οἱ μυίης θάρσος ἐνὶ στήθεσσιν ἐνῆκεν ,
urn:cts:greekLit:tlg0012.tlg001.allen:17.571#ἥ τε καὶ ἐργομένη μάλα περ χροὸς ἀνδρομέοιο
urn:cts:greekLit:tlg0012.tlg001.allen:17.572#ἰσχανάᾳ δακέειν , λαρόν τέ οἱ αἷμʼ ἀνθρώπου ·
urn:cts:greekLit:tlg0012.tlg001.allen:17.573#τοίου μιν θάρσευς πλῆσε φρένας ἀμφὶ μελαίνας ,
urn:cts:greekLit:tlg0012.tlg001.allen:17.574#βῆ δʼ ἐπὶ Πατρόκλῳ , καὶ ἀκόντισε δουρὶ φαεινῷ .
urn:cts:greekLit:tlg0012.tlg001.allen:17.575#ἔσκε δʼ ἐνὶ Τρώεσσι Ποδῆς υἱὸς Ἠετίωνος
urn:cts:greekLit:tlg0012.tlg001.allen:17.576#ἀφνειός τʼ ἀγαθός τε · μάλιστα δέ μιν τίεν Ἕκτωρ
urn:cts:greekLit:tlg0012.tlg001.allen:17.577#δήμου , ἐπεί οἱ ἑταῖρος ἔην φίλος εἰλαπιναστής ·
urn:cts:greekLit:tlg0012.tlg001.allen:17.578#τόν ῥα κατὰ ζωστῆρα βάλε ξανθὸς Μενέλαος
urn:cts:greekLit:tlg0012.tlg001.allen:17.579#ἀΐξαντα φόβον δέ , διὰ πρὸ δὲ χαλκὸν ἔλασσε ·
urn:cts:greekLit:tlg0012.tlg001.allen:17.580#δούπησεν δὲ πεσών · ἀτὰρ Ἀτρεΐδης Μενέλαος
urn:cts:greekLit:tlg0012.tlg001.allen:17.581#νεκρὸν ὑπʼ ἐκ Τρώων ἔρυσεν μετὰ ἔθνος ἑταίρων .
urn:cts:greekLit:tlg0012.tlg001.allen:17.582#Ἕκτορα δʼ ἐγγύθεν ἱστάμενος ὄτρυνεν Ἀπόλλων
urn:cts:greekLit:tlg0012.tlg001.allen:17.583#Φαίνοπι Ἀσιάδῃ ἐναλίγκιος , ὅς οἱ ἁπάντων
urn:cts:greekLit:tlg0012.tlg001.allen:17.584#ξείνων φίλτατος ἔσκεν Ἀβυδόθι οἰκία ναίων ·
urn:cts:greekLit:tlg0012.tlg001.allen:17.585#τῷ μιν ἐεισάμενος προσέφη ἑκάεργος Ἀπόλλων ·
urn:cts:greekLit:tlg0012.tlg001.allen:17.586#Ἕκτορ τίς κέ σʼ ἔτʼ ἄλλος Ἀχαιῶν ταρβήσειεν ;
urn:cts:greekLit:tlg0012.tlg001.allen:17.587#οἷον δὴ Μενέλαον ὑπέτρεσας , ὃς τὸ πάρος γε
urn:cts:greekLit:tlg0012.tlg001.allen:17.588#μαλθακὸς αἰχμητής · νῦν δʼ οἴχεται οἶος ἀείρας
urn:cts:greekLit:tlg0012.tlg001.allen:17.589#νεκρὸν ὑπʼ ἐκ Τρώων , σὸν δʼ ἔκτανε πιστὸν ἑταῖρον
urn:cts:greekLit:tlg0012.tlg001.allen:17.590#ἐσθλὸν ἐνὶ προμάχοισι Ποδῆν υἱὸν Ἠετίωνος .
urn:cts:greekLit:tlg0012.tlg001.allen:17.591#ὣς φάτο , τὸν δʼ ἄχεος νεφέλη ἐκάλυψε μέλαινα ,
urn:cts:greekLit:tlg0012.tlg001.allen:17.592#βῆ δὲ διὰ προμάχων κεκορυθμένος αἴθοπι χαλκῷ .
urn:cts:greekLit:tlg0012.tlg001.allen:17.593#καὶ τότʼ ἄρα Κρονίδης ἕλετʼ αἰγίδα θυσσανόεσσαν
urn:cts:greekLit:tlg0012.tlg001.allen:17.594#μαρμαρέην , Ἴδην δὲ κατὰ νεφέεσσι κάλυψεν ,
urn:cts:greekLit:tlg0012.tlg001.allen:17.595#ἀστράψας δὲ μάλα μεγάλʼ ἔκτυπε , τὴν δὲ τίναξε ,
urn:cts:greekLit:tlg0012.tlg001.allen:17.596#νίκην δὲ Τρώεσσι δίδου , ἐφόβησε δʼ Ἀχαιούς .
urn:cts:greekLit:tlg0012.tlg001.allen:17.597#πρῶτος Πηνέλεως Βοιώτιος ἦρχε φόβοιο .
urn:cts:greekLit:tlg0012.tlg001.allen:17.598#βλῆτο γὰρ ὦμον δουρὶ πρόσω τετραμμένος αἰεὶ
urn:cts:greekLit:tlg0012.tlg001.allen:17.599#ἄκρον ἐπιλίγδην · γράψεν δέ οἱ ὀστέον ἄχρις
urn:cts:greekLit:tlg0012.tlg001.allen:17.600#αἰχμὴ Πουλυδάμαντος · ὃ γάρ ῥʼ ἔβαλε σχεδὸν ἐλθών .
urn:cts:greekLit:tlg0012.tlg001.allen:17.601#Λήϊτον αὖθʼ Ἕκτωρ σχεδὸν οὔτασε χεῖρʼ ἐπὶ καρπῷ
urn:cts:greekLit:tlg0012.tlg001.allen:17.602#υἱὸν Ἀλεκτρυόνος μεγαθύμου , παῦσε δὲ χάρμης ·
urn:cts:greekLit:tlg0012.tlg001.allen:17.603#τρέσσε δὲ παπτήνας , ἐπεὶ οὐκέτι ἔλπετο θυμῷ
urn:cts:greekLit:tlg0012.tlg001.allen:17.604#ἔγχος ἔχων ἐν χειρὶ μαχήσεσθαι Τρώεσσιν .
urn:cts:greekLit:tlg0012.tlg001.allen:17.605#Ἕκτορα δʼ Ἰδομενεὺς μετὰ Λήϊτον ὁρμηθέντα
urn:cts:greekLit:tlg0012.tlg001.allen:17.606#βεβλήκει θώρηκα κατὰ στῆθος παρὰ μαζόν ·
urn:cts:greekLit:tlg0012.tlg001.allen:17.607#ἐν καυλῷ δʼ ἐάγη δολιχὸν δόρυ , τοὶ δὲ βόησαν
urn:cts:greekLit:tlg0012.tlg001.allen:17.608#Τρῶες · ὃ δʼ Ἰδομενῆος ἀκόντισε Δευκαλίδαο
urn:cts:greekLit:tlg0012.tlg001.allen:17.609#δίφρῳ ἐφεσταότος · τοῦ μέν ῥʼ ἀπὸ τυτθὸν ἅμαρτεν ·
urn:cts:greekLit:tlg0012.tlg001.allen:17.610#αὐτὰρ ὃ Μηριόναο ὀπάονά θʼ ἡνίοχόν τε
urn:cts:greekLit:tlg0012.tlg001.allen:17.611#Κοίρανον , ὅς ῥʼ ἐκ Λύκτου ἐϋκτιμένης ἕπετʼ αὐτῷ ·
urn:cts:greekLit:tlg0012.tlg001.allen:17.612#πεζὸς γὰρ τὰ πρῶτα λιπὼν νέας ἀμφιελίσσας
urn:cts:greekLit:tlg0012.tlg001.allen:17.613#ἤλυθε , καί κε Τρωσὶ μέγα κράτος ἐγγυάλιξεν ,
urn:cts:greekLit:tlg0012.tlg001.allen:17.614#εἰ μὴ Κοίρανος ὦκα ποδώκεας ἤλασεν ἵππους ·
urn:cts:greekLit:tlg0012.tlg001.allen:17.615#καὶ τῷ μὲν φάος ἦλθεν , ἄμυνε δὲ νηλεὲς ἦμαρ ,
urn:cts:greekLit:tlg0012.tlg001.allen:17.616#αὐτὸς δʼ ὤλεσε θυμὸν ὑφʼ Ἕκτορος ἀνδροφόνοιο ·
urn:cts:greekLit:tlg0012.tlg001.allen:17.617#τὸν βάλʼ ὑπὸ γναθμοῖο καὶ οὔατος , ἐκ δʼ ἄρʼ ὀδόντας
urn:cts:greekLit:tlg0012.tlg001.allen:17.618#ὦσε δόρυ πρυμνόν , διὰ δὲ γλῶσσαν τάμε μέσσην .
urn:cts:greekLit:tlg0012.tlg001.allen:17.619#ἤριπε δʼ ἐξ ὀχέων , κατὰ δʼ ἡνία χεῦεν ἔραζε .
urn:cts:greekLit:tlg0012.tlg001.allen:17.620#καὶ τά γε Μηριόνης ἔλαβεν χείρεσσι φίλῃσι
urn:cts:greekLit:tlg0012.tlg001.allen:17.621#κύψας ἐκ πεδίοιο , καὶ Ἰδομενῆα προσηύδα ·
urn:cts:greekLit:tlg0012.tlg001.allen:17.622#μάστιε νῦν εἷός κε θοὰς ἐπὶ νῆας ἵκηαι ·
urn:cts:greekLit:tlg0012.tlg001.allen:17.623#γιγνώσκεις δὲ καὶ αὐτὸς ὅ τʼ οὐκέτι κάρτος Ἀχαιῶν .
urn:cts:greekLit:tlg0012.tlg001.allen:17.624#ὣς ἔφατʼ , Ἰδομενεὺς δʼ ἵμασεν καλλίτριχας ἵππους
urn:cts:greekLit:tlg0012.tlg001.allen:17.625#νῆας ἔπι γλαφυράς · δὴ γὰρ δέος ἔμπεσε θυμῷ .
urn:cts:greekLit:tlg0012.tlg001.allen:17.626#οὐδʼ ἔλαθʼ Αἴαντα μεγαλήτορα καὶ Μενέλαον
urn:cts:greekLit:tlg0012.tlg001.allen:17.627#Ζεύς , ὅτε δὴ Τρώεσσι δίδου ἑτεραλκέα νίκην .
urn:cts:greekLit:tlg0012.tlg001.allen:17.628#τοῖσι δὲ μύθων ἦρχε μέγας Τελαμώνιος Αἴας ·
urn:cts:greekLit:tlg0012.tlg001.allen:17.629#ὢ πόποι ἤδη μέν κε καὶ ὃς μάλα νήπιός ἐστι
urn:cts:greekLit:tlg0012.tlg001.allen:17.630#γνοίη ὅτι Τρώεσσι πατὴρ Ζεὺς αὐτὸς ἀρήγει .
urn:cts:greekLit:tlg0012.tlg001.allen:17.631#τῶν μὲν γὰρ πάντων βέλεʼ ἅπτεται ὅς τις ἀφήῃ
urn:cts:greekLit:tlg0012.tlg001.allen:17.632#ἢ κακὸς ἢ ἀγαθός · Ζεὺς δʼ ἔμπης πάντʼ ἰθύνει ·
urn:cts:greekLit:tlg0012.tlg001.allen:17.633#ἡμῖν δʼ αὔτως πᾶσιν ἐτώσια πίπτει ἔραζε .
urn:cts:greekLit:tlg0012.tlg001.allen:17.634#ἀλλʼ ἄγετʼ αὐτοί περ φραζώμεθα μῆτιν ἀρίστην ,
urn:cts:greekLit:tlg0012.tlg001.allen:17.635#ἠμὲν ὅπως τὸν νεκρὸν ἐρύσσομεν , ἠδὲ καὶ αὐτοὶ
urn:cts:greekLit:tlg0012.tlg001.allen:17.636#χάρμα φίλοις ἑτάροισι γενώμεθα νοστήσαντες ,
urn:cts:greekLit:tlg0012.tlg001.allen:17.637#οἵ που δεῦρʼ ὁρόωντες ἀκηχέδατʼ , οὐδʼ ἔτι φασὶν
urn:cts:greekLit:tlg0012.tlg001.allen:17.638#Ἕκτορος ἀνδροφόνοιο μένος καὶ χεῖρας ἀάπτους
urn:cts:greekLit:tlg0012.tlg001.allen:17.639#σχήσεσθʼ , ἀλλʼ ἐν νηυσὶ μελαίνῃσιν πεσέεσθαι .
urn:cts:greekLit:tlg0012.tlg001.allen:17.640#εἴη δʼ ὅς τις ἑταῖρος ἀπαγγείλειε τάχιστα
urn:cts:greekLit:tlg0012.tlg001.allen:17.641#Πηλεΐδῃ , ἐπεὶ οὔ μιν ὀΐομαι οὐδὲ πεπύσθαι
urn:cts:greekLit:tlg0012.tlg001.allen:17.642#λυγρῆς ἀγγελίης , ὅτι οἱ φίλος ὤλεθʼ ἑταῖρος .
urn:cts:greekLit:tlg0012.tlg001.allen:17.643#ἀλλʼ οὔ πῃ δύναμαι ἰδέειν τοιοῦτον Ἀχαιῶν ·
urn:cts:greekLit:tlg0012.tlg001.allen:17.644#ἠέρι γὰρ κατέχονται ὁμῶς αὐτοί τε καὶ ἵπποι .
urn:cts:greekLit:tlg0012.tlg001.allen:17.645#Ζεῦ πάτερ ἀλλὰ σὺ ῥῦσαι ὑπʼ ἠέρος υἷας Ἀχαιῶν ,
urn:cts:greekLit:tlg0012.tlg001.allen:17.646#ποίησον δʼ αἴθρην , δὸς δʼ ὀφθαλμοῖσιν ἰδέσθαι ·
urn:cts:greekLit:tlg0012.tlg001.allen:17.647#ἐν δὲ φάει καὶ ὄλεσσον , ἐπεί νύ τοι εὔαδεν οὕτως .
urn:cts:greekLit:tlg0012.tlg001.allen:17.648#ὣς φάτο , τὸν δὲ πατὴρ ὀλοφύρατο δάκρυ χέοντα ·
urn:cts:greekLit:tlg0012.tlg001.allen:17.649#αὐτίκα δʼ ἠέρα μὲν σκέδασεν καὶ ἀπῶσεν ὀμίχλην ,
urn:cts:greekLit:tlg0012.tlg001.allen:17.650#ἠέλιος δʼ ἐπέλαμψε , μάχη δʼ ἐπὶ πᾶσα φαάνθη ·
urn:cts:greekLit:tlg0012.tlg001.allen:17.651#καὶ τότʼ ἄρʼ Αἴας εἶπε βοὴν ἀγαθὸν Μενέλαον ·
urn:cts:greekLit:tlg0012.tlg001.allen:17.652#σκέπτεο νῦν Μενέλαε διοτρεφὲς αἴ κεν ἴδηαι
urn:cts:greekLit:tlg0012.tlg001.allen:17.653#ζωὸν ἔτʼ Ἀντίλοχον μεγαθύμου Νέστορος υἱόν ,
urn:cts:greekLit:tlg0012.tlg001.allen:17.654#ὄτρυνον δʼ Ἀχιλῆϊ δαΐφρονι θᾶσσον ἰόντα
urn:cts:greekLit:tlg0012.tlg001.allen:17.655#εἰπεῖν ὅττι ῥά οἱ πολὺ φίλτατος ὤλεθʼ ἑταῖρος .
urn:cts:greekLit:tlg0012.tlg001.allen:17.656#ὣς ἔφατʼ , οὐδʼ ἀπίθησε βοὴν ἀγαθὸς Μενέλαος ,
urn:cts:greekLit:tlg0012.tlg001.allen:17.657#βῆ δʼ ἰέναι ὥς τίς τε λέων ἀπὸ μεσσαύλοιο ,
urn:cts:greekLit:tlg0012.tlg001.allen:17.658#ὅς τʼ ἐπεὶ ἄρ κε κάμῃσι κύνας τʼ ἄνδρας τʼ ἐρεθίζων ,
urn:cts:greekLit:tlg0012.tlg001.allen:17.659#οἵ τέ μιν οὐκ εἰῶσι βοῶν ἐκ πῖαρ ἑλέσθαι
urn:cts:greekLit:tlg0012.tlg001.allen:17.660#πάννυχοι ἐγρήσσοντες · ὃ δὲ κρειῶν ἐρατίζων
urn:cts:greekLit:tlg0012.tlg001.allen:17.661#ἰθύει , ἀλλʼ οὔ τι πρήσσει · θαμέες γὰρ ἄκοντες
urn:cts:greekLit:tlg0012.tlg001.allen:17.662#ἀντίον ἀΐσσουσι θρασειάων ἀπὸ χειρῶν ,
urn:cts:greekLit:tlg0012.tlg001.allen:17.663#καιόμεναί τε δεταί , τάς τε τρεῖ ἐσσύμενός περ ·
urn:cts:greekLit:tlg0012.tlg001.allen:17.664#ἠῶθεν δʼ ἀπονόσφιν ἔβη τετιηότι θυμῷ ·
urn:cts:greekLit:tlg0012.tlg001.allen:17.665#ὣς ἀπὸ Πατρόκλοιο βοὴν ἀγαθὸς Μενέλαος
urn:cts:greekLit:tlg0012.tlg001.allen:17.666#ἤϊε πόλλʼ ἀέκων · περὶ γὰρ δίε μή μιν Ἀχαιοὶ
urn:cts:greekLit:tlg0012.tlg001.allen:17.667#ἀργαλέου πρὸ φόβοιο ἕλωρ δηΐοισι λίποιεν .
urn:cts:greekLit:tlg0012.tlg001.allen:17.668#πολλὰ δὲ Μηριόνῃ τε καὶ Αἰάντεσσʼ ἐπέτελλεν ·
urn:cts:greekLit:tlg0012.tlg001.allen:17.669#Αἴαντʼ Ἀργείων ἡγήτορε Μηριόνη τε
urn:cts:greekLit:tlg0012.tlg001.allen:17.670#νῦν τις ἐνηείης Πατροκλῆος δειλοῖο
urn:cts:greekLit:tlg0012.tlg001.allen:17.671#μνησάσθω · πᾶσιν γὰρ ἐπίστατο μείλιχος εἶναι
urn:cts:greekLit:tlg0012.tlg001.allen:17.672#ζωὸς ἐών · νῦν αὖ θάνατος καὶ μοῖρα κιχάνει .
urn:cts:greekLit:tlg0012.tlg001.allen:17.673#ὣς ἄρα φωνήσας ἀπέβη ξανθὸς Μενέλαος ,
urn:cts:greekLit:tlg0012.tlg001.allen:17.674#πάντοσε παπταίνων ὥς τʼ αἰετός , ὅν ῥά τέ φασιν
urn:cts:greekLit:tlg0012.tlg001.allen:17.675#ὀξύτατον δέρκεσθαι ὑπουρανίων πετεηνῶν ,
urn:cts:greekLit:tlg0012.tlg001.allen:17.676#ὅν τε καὶ ὑψόθʼ ἐόντα πόδας ταχὺς οὐκ ἔλαθε πτὼξ
urn:cts:greekLit:tlg0012.tlg001.allen:17.677#θάμνῳ ὑπʼ ἀμφικόμῳ κατακείμενος , ἀλλά τʼ ἐπʼ αὐτῷ
urn:cts:greekLit:tlg0012.tlg001.allen:17.678#ἔσσυτο , καί τέ μιν ὦκα λαβὼν ἐξείλετο θυμόν .
urn:cts:greekLit:tlg0012.tlg001.allen:17.679#ὣς τότε σοὶ Μενέλαε διοτρεφὲς ὄσσε φαεινὼ
urn:cts:greekLit:tlg0012.tlg001.allen:17.680#πάντοσε δινείσθην πολέων κατὰ ἔθνος ἑταίρων ,
urn:cts:greekLit:tlg0012.tlg001.allen:17.681#εἴ που Νέστορος υἱὸν ἔτι ζώοντα ἴδοιτο .
urn:cts:greekLit:tlg0012.tlg001.allen:17.682#τὸν δὲ μάλʼ αἶψʼ ἐνόησε μάχης ἐπʼ ἀριστερὰ πάσης
urn:cts:greekLit:tlg0012.tlg001.allen:17.683#θαρσύνονθʼ ἑτάρους καὶ ἐποτρύνοντα μάχεσθαι ,
urn:cts:greekLit:tlg0012.tlg001.allen:17.684#ἀγχοῦ δʼ ἱστάμενος προσέφη ξανθὸς Μενέλαος ·
urn:cts:greekLit:tlg0012.tlg001.allen:17.685#Ἀντίλοχʼ εἰ δʼ ἄγε δεῦρο διοτρεφὲς ὄφρα πύθηαι
urn:cts:greekLit:tlg0012.tlg001.allen:17.686#λυγρῆς ἀγγελίης , ἣ μὴ ὤφελλε γενέσθαι .
urn:cts:greekLit:tlg0012.tlg001.allen:17.687#ἤδη μὲν σὲ καὶ αὐτὸν ὀΐομαι εἰσορόωντα
urn:cts:greekLit:tlg0012.tlg001.allen:17.688#γιγνώσκειν ὅτι πῆμα θεὸς Δαναοῖσι κυλίνδει ,
urn:cts:greekLit:tlg0012.tlg001.allen:17.689#νίκη δὲ Τρώων · πέφαται δʼ ὤριστος Ἀχαιῶν
urn:cts:greekLit:tlg0012.tlg001.allen:17.690#Πάτροκλος , μεγάλη δὲ ποθὴ Δαναοῖσι τέτυκται .
urn:cts:greekLit:tlg0012.tlg001.allen:17.691#ἀλλὰ σύ γʼ αἶψʼ Ἀχιλῆϊ θέων ἐπὶ νῆας Ἀχαιῶν
urn:cts:greekLit:tlg0012.tlg001.allen:17.692#εἰπεῖν , αἴ κε τάχιστα νέκυν ἐπὶ νῆα σαώσῃ
urn:cts:greekLit:tlg0012.tlg001.allen:17.693#γυμνόν · ἀτὰρ τά γε τεύχεʼ ἔχει κορυθαίολος Ἕκτωρ .
urn:cts:greekLit:tlg0012.tlg001.allen:17.694#ὣς ἔφατʼ , Ἀντίλοχος δὲ κατέστυγε μῦθον ἀκούσας ·
urn:cts:greekLit:tlg0012.tlg001.allen:17.695#δὴν δέ μιν ἀμφασίη ἐπέων λάβε , τὼ δέ οἱ ὄσσε
urn:cts:greekLit:tlg0012.tlg001.allen:17.696#δακρυόφι πλῆσθεν , θαλερὴ δέ οἱ ἔσχετο φωνή .
urn:cts:greekLit:tlg0012.tlg001.allen:17.697#ἀλλʼ οὐδʼ ὧς Μενελάου ἐφημοσύνης ἀμέλησε ,
urn:cts:greekLit:tlg0012.tlg001.allen:17.698#βῆ δὲ θέειν , τὰ δὲ τεύχεʼ ἀμύμονι δῶκεν ἑταίρῳ
urn:cts:greekLit:tlg0012.tlg001.allen:17.699#Λαοδόκῳ , ὅς οἱ σχεδὸν ἔστρεφε μώνυχας ἵππους .
urn:cts:greekLit:tlg0012.tlg001.allen:17.700#τὸν μὲν δάκρυ χέοντα πόδες φέρον ἐκ πολέμοιο
urn:cts:greekLit:tlg0012.tlg001.allen:17.701#Πηλεΐδῃ Ἀχιλῆϊ κακὸν ἔπος ἀγγελέοντα .
urn:cts:greekLit:tlg0012.tlg001.allen:17.702#οὐδʼ ἄρα σοὶ Μενέλαε διοτρεφὲς ἤθελε θυμὸς
urn:cts:greekLit:tlg0012.tlg001.allen:17.703#τειρομένοις ἑτάροισιν ἀμυνέμεν , ἔνθεν ἀπῆλθεν
urn:cts:greekLit:tlg0012.tlg001.allen:17.704#Ἀντίλοχος , μεγάλη δὲ ποθὴ Πυλίοισιν ἐτύχθη ·
urn:cts:greekLit:tlg0012.tlg001.allen:17.705#ἀλλʼ ὅ γε τοῖσιν μὲν Θρασυμήδεα δῖον ἀνῆκεν ,
urn:cts:greekLit:tlg0012.tlg001.allen:17.706#αὐτὸς δʼ αὖτʼ ἐπὶ Πατρόκλῳ ἥρωϊ βεβήκει ,
urn:cts:greekLit:tlg0012.tlg001.allen:17.707#στῆ δὲ παρʼ Αἰάντεσσι θέων , εἶθαρ δὲ προσηύδα ·
urn:cts:greekLit:tlg0012.tlg001.allen:17.708#κεῖνον μὲν δὴ νηυσὶν ἐπιπροέηκα θοῇσιν
urn:cts:greekLit:tlg0012.tlg001.allen:17.709#ἐλθεῖν εἰς Ἀχιλῆα πόδας ταχύν · οὐδέ μιν οἴω
urn:cts:greekLit:tlg0012.tlg001.allen:17.710#νῦν ἰέναι μάλα περ κεχολωμένον Ἕκτορι δίῳ ·
urn:cts:greekLit:tlg0012.tlg001.allen:17.711#οὐ γάρ πως ἂν γυμνὸς ἐὼν Τρώεσσι μάχοιτο .
urn:cts:greekLit:tlg0012.tlg001.allen:17.712#ἡμεῖς δʼ αὐτοί περ φραζώμεθα μῆτιν ἀρίστην ,
urn:cts:greekLit:tlg0012.tlg001.allen:17.713#ἠμὲν ὅπως τὸν νεκρὸν ἐρύσσομεν , ἠδὲ καὶ αὐτοὶ
urn:cts:greekLit:tlg0012.tlg001.allen:17.714#Τρώων ἐξ ἐνοπῆς θάνατον καὶ κῆρα φύγωμεν .
urn:cts:greekLit:tlg0012.tlg001.allen:17.715#τὸν δʼ ἠμείβετʼ ἔπειτα μέγας Τελαμώνιος Αἴας ·
urn:cts:greekLit:tlg0012.tlg001.allen:17.716#πάντα κατʼ αἶσαν ἔειπες ἀγακλεὲς ὦ Μενέλαε ·
urn:cts:greekLit:tlg0012.tlg001.allen:17.717#ἀλλὰ σὺ μὲν καὶ Μηριόνης ὑποδύντε μάλʼ ὦκα
urn:cts:greekLit:tlg0012.tlg001.allen:17.718#νεκρὸν ἀείραντες φέρετʼ ἐκ πόνου · αὐτὰρ ὄπισθε
urn:cts:greekLit:tlg0012.tlg001.allen:17.719#νῶϊ μαχησόμεθα Τρωσίν τε καὶ Ἕκτορι δίῳ
urn:cts:greekLit:tlg0012.tlg001.allen:17.720#ἶσον θυμὸν ἔχοντες ὁμώνυμοι , οἳ τὸ πάρος περ
urn:cts:greekLit:tlg0012.tlg001.allen:17.721#μίμνομεν ὀξὺν Ἄρηα παρʼ ἀλλήλοισι μένοντες .
urn:cts:greekLit:tlg0012.tlg001.allen:17.722#ὣς ἔφαθʼ , οἳ δʼ ἄρα νεκρὸν ἀπὸ χθονὸς ἀγκάζοντο
urn:cts:greekLit:tlg0012.tlg001.allen:17.723#ὕψι μάλα μεγάλως · ἐπὶ δʼ ἴαχε λαὸς ὄπισθε
urn:cts:greekLit:tlg0012.tlg001.allen:17.724#Τρωϊκός , ὡς εἴδοντο νέκυν αἴροντας Ἀχαιούς .
urn:cts:greekLit:tlg0012.tlg001.allen:17.725#ἴθυσαν δὲ κύνεσσιν ἐοικότες , οἵ τʼ ἐπὶ κάπρῳ
urn:cts:greekLit:tlg0012.tlg001.allen:17.726#βλημένῳ ἀΐξωσι πρὸ κούρων θηρητήρων ·
urn:cts:greekLit:tlg0012.tlg001.allen:17.727#ἕως μὲν γάρ τε θέουσι διαρραῖσαι μεμαῶτες ,
urn:cts:greekLit:tlg0012.tlg001.allen:17.728#ἀλλʼ ὅτε δή ῥʼ ἐν τοῖσιν ἑλίξεται ἀλκὶ πεποιθώς ,
urn:cts:greekLit:tlg0012.tlg001.allen:17.729#ἄψ τʼ ἀνεχώρησαν διά τʼ ἔτρεσαν ἄλλυδις ἄλλος .
urn:cts:greekLit:tlg0012.tlg001.allen:17.730#ὣς Τρῶες εἷος μὲν ὁμιλαδὸν αἰὲν ἕποντο
urn:cts:greekLit:tlg0012.tlg001.allen:17.731#νύσσοντες ξίφεσίν τε καὶ ἔγχεσιν ἀμφιγύοισιν ·
urn:cts:greekLit:tlg0012.tlg001.allen:17.732#ἀλλʼ ὅτε δή ῥʼ Αἴαντε μεταστρεφθέντε κατʼ αὐτοὺς
urn:cts:greekLit:tlg0012.tlg001.allen:17.733#σταίησαν , τῶν δὲ τράπετο χρώς , οὐδέ τις ἔτλη
urn:cts:greekLit:tlg0012.tlg001.allen:17.734#πρόσσω ἀΐξας περὶ νεκροῦ δηριάασθαι .
urn:cts:greekLit:tlg0012.tlg001.allen:17.735#ὣς οἵ γʼ ἐμμεμαῶτε νέκυν φέρον ἐκ πολέμοιο
urn:cts:greekLit:tlg0012.tlg001.allen:17.736#νῆας ἔπι γλαφυράς · ἐπὶ δὲ πτόλεμος τέτατό σφιν
urn:cts:greekLit:tlg0012.tlg001.allen:17.737#ἄγριος ἠΰτε πῦρ , τό τʼ ἐπεσσύμενον πόλιν ἀνδρῶν
urn:cts:greekLit:tlg0012.tlg001.allen:17.738#ὄρμενον ἐξαίφνης φλεγέθει , μινύθουσι δὲ οἶκοι
urn:cts:greekLit:tlg0012.tlg001.allen:17.739#ἐν σέλαϊ μεγάλῳ · τὸ δʼ ἐπιβρέμει ἲς ἀνέμοιο .
urn:cts:greekLit:tlg0012.tlg001.allen:17.740#ὣς μὲν τοῖς ἵππων τε καὶ ἀνδρῶν αἰχμητάων
urn:cts:greekLit:tlg0012.tlg001.allen:17.741#ἀζηχὴς ὀρυμαγδὸς ἐπήϊεν ἐρχομένοισιν ·
urn:cts:greekLit:tlg0012.tlg001.allen:17.742#οἳ δʼ ὥς θʼ ἡμίονοι κρατερὸν μένος ἀμφιβαλόντες
urn:cts:greekLit:tlg0012.tlg001.allen:17.743#ἕλκωσʼ ἐξ ὄρεος κατὰ παιπαλόεσσαν ἀταρπὸν
urn:cts:greekLit:tlg0012.tlg001.allen:17.744#ἢ δοκὸν ἠὲ δόρυ μέγα νήϊον · ἐν δέ τε θυμὸς
urn:cts:greekLit:tlg0012.tlg001.allen:17.745#τείρεθʼ ὁμοῦ καμάτῳ τε καὶ ἱδρῷ σπευδόντεσσιν ·
urn:cts:greekLit:tlg0012.tlg001.allen:17.746#ὣς οἵ γʼ ἐμμεμαῶτε νέκυν φέρον . αὐτὰρ ὄπισθεν
urn:cts:greekLit:tlg0012.tlg001.allen:17.747#Αἴαντʼ ἰσχανέτην , ὥς τε πρὼν ἰσχάνει ὕδωρ
urn:cts:greekLit:tlg0012.tlg001.allen:17.748#ὑλήεις πεδίοιο διαπρύσιον τετυχηκώς ,
urn:cts:greekLit:tlg0012.tlg001.allen:17.749#ὅς τε καὶ ἰφθίμων ποταμῶν ἀλεγεινὰ ῥέεθρα
urn:cts:greekLit:tlg0012.tlg001.allen:17.750#ἴσχει , ἄφαρ δέ τε πᾶσι ῥόον πεδίον δὲ τίθησι
urn:cts:greekLit:tlg0012.tlg001.allen:17.751#πλάζων · οὐδέ τί μιν σθένεϊ ῥηγνῦσι ῥέοντες ·
urn:cts:greekLit:tlg0012.tlg001.allen:17.752#ὣς αἰεὶ Αἴαντε μάχην ἀνέεργον ὀπίσσω
urn:cts:greekLit:tlg0012.tlg001.allen:17.753#Τρώων · οἳ δʼ ἅμʼ ἕποντο , δύω δʼ ἐν τοῖσι μάλιστα
urn:cts:greekLit:tlg0012.tlg001.allen:17.754#Αἰνείας τʼ Ἀγχισιάδης καὶ φαίδιμος Ἕκτωρ .
urn:cts:greekLit:tlg0012.tlg001.allen:17.755#τῶν δʼ ὥς τε ψαρῶν νέφος ἔρχεται ἠὲ κολοιῶν
urn:cts:greekLit:tlg0012.tlg001.allen:17.756#οὖλον κεκλήγοντες , ὅτε προΐδωσιν ἰόντα
urn:cts:greekLit:tlg0012.tlg001.allen:17.757#κίρκον , ὅ τε σμικρῇσι φόνον φέρει ὀρνίθεσσιν ,
urn:cts:greekLit:tlg0012.tlg001.allen:17.758#ὣς ἄρʼ ὑπʼ Αἰνείᾳ τε καὶ Ἕκτορι κοῦροι Ἀχαιῶν
urn:cts:greekLit:tlg0012.tlg001.allen:17.759#οὖλον κεκλήγοντες ἴσαν , λήθοντο δὲ χάρμης .
urn:cts:greekLit:tlg0012.tlg001.allen:17.760#πολλὰ δὲ τεύχεα καλὰ πέσον περί τʼ ἀμφί τε τάφρον
urn:cts:greekLit:tlg0012.tlg001.allen:17.761#φευγόντων Δαναῶν · πολέμου δʼ οὐ γίγνετʼ ἐρωή .
urn:cts:greekLit:tlg0012.tlg001.allen:18.1#ὣς οἳ μὲν μάρναντο δέμας πυρὸς αἰθομένοιο ,
urn:cts:greekLit:tlg0012.tlg001.allen:18.2#Ἀντίλοχος δʼ Ἀχιλῆϊ πόδας ταχὺς ἄγγελος ἦλθε .
urn:cts:greekLit:tlg0012.tlg001.allen:18.3#τὸν δʼ εὗρε προπάροιθε νεῶν ὀρθοκραιράων
urn:cts:greekLit:tlg0012.tlg001.allen:18.4#τὰ φρονέοντʼ ἀνὰ θυμὸν ἃ δὴ τετελεσμένα ἦεν ·
urn:cts:greekLit:tlg0012.tlg001.allen:18.5#ὀχθήσας δʼ ἄρα εἶπε πρὸς ὃν μεγαλήτορα θυμόν ·
urn:cts:greekLit:tlg0012.tlg001.allen:18.6#ὤ μοι ἐγώ , τί τʼ ἄρʼ αὖτε κάρη κομόωντες Ἀχαιοὶ
urn:cts:greekLit:tlg0012.tlg001.allen:18.7#νηυσὶν ἔπι κλονέονται ἀτυζόμενοι πεδίοιο ;
urn:cts:greekLit:tlg0012.tlg001.allen:18.8#μὴ δή μοι τελέσωσι θεοὶ κακὰ κήδεα θυμῷ ,
urn:cts:greekLit:tlg0012.tlg001.allen:18.9#ὥς ποτέ μοι μήτηρ διεπέφραδε καί μοι ἔειπε
urn:cts:greekLit:tlg0012.tlg001.allen:18.10#Μυρμιδόνων τὸν ἄριστον ἔτι ζώοντος ἐμεῖο
urn:cts:greekLit:tlg0012.tlg001.allen:18.11#χερσὶν ὕπο Τρώων λείψειν φάος ἠελίοιο .
urn:cts:greekLit:tlg0012.tlg001.allen:18.12#ἦ μάλα δὴ τέθνηκε Μενοιτίου ἄλκιμος υἱὸς
urn:cts:greekLit:tlg0012.tlg001.allen:18.13#σχέτλιος · ἦ τʼ ἐκέλευον ἀπωσάμενον δήϊον πῦρ
urn:cts:greekLit:tlg0012.tlg001.allen:18.14#ἂψ ἐπὶ νῆας ἴμεν , μηδʼ Ἕκτορι ἶφι μάχεσθαι .
urn:cts:greekLit:tlg0012.tlg001.allen:18.15#εἷος ὃ ταῦθʼ ὥρμαινε κατὰ φρένα καὶ κατὰ θυμόν ,
urn:cts:greekLit:tlg0012.tlg001.allen:18.16#τόφρά οἱ ἐγγύθεν ἦλθεν ἀγαυοῦ Νέστορος υἱὸς
urn:cts:greekLit:tlg0012.tlg001.allen:18.17#δάκρυα θερμὰ χέων , φάτο δʼ ἀγγελίην ἀλεγεινήν ·
urn:cts:greekLit:tlg0012.tlg001.allen:18.18#ὤ μοι Πηλέος υἱὲ δαΐφρονος ἦ μάλα λυγρῆς
urn:cts:greekLit:tlg0012.tlg001.allen:18.19#πεύσεαι ἀγγελίης , ἣ μὴ ὤφελλε γενέσθαι .
urn:cts:greekLit:tlg0012.tlg001.allen:18.20#κεῖται Πάτροκλος , νέκυος δὲ δὴ ἀμφιμάχονται
urn:cts:greekLit:tlg0012.tlg001.allen:18.21#γυμνοῦ · ἀτὰρ τά γε τεύχεʼ ἔχει κορυθαίολος Ἕκτωρ .
urn:cts:greekLit:tlg0012.tlg001.allen:18.22#ὣς φάτο , τὸν δʼ ἄχεος νεφέλη ἐκάλυψε μέλαινα ·
urn:cts:greekLit:tlg0012.tlg001.allen:18.23#ἀμφοτέρῃσι δὲ χερσὶν ἑλὼν κόνιν αἰθαλόεσσαν
urn:cts:greekLit:tlg0012.tlg001.allen:18.24#χεύατο κὰκ κεφαλῆς , χαρίεν δʼ ᾔσχυνε πρόσωπον ·
urn:cts:greekLit:tlg0012.tlg001.allen:18.25#νεκταρέῳ δὲ χιτῶνι μέλαινʼ ἀμφίζανε τέφρη .
urn:cts:greekLit:tlg0012.tlg001.allen:18.26#αὐτὸς δʼ ἐν κονίῃσι μέγας μεγαλωστὶ τανυσθεὶς
urn:cts:greekLit:tlg0012.tlg001.allen:18.27#κεῖτο , φίλῃσι δὲ χερσὶ κόμην ᾔσχυνε δαΐζων .
urn:cts:greekLit:tlg0012.tlg001.allen:18.28#δμῳαὶ δʼ ἃς Ἀχιλεὺς ληΐσσατο Πάτροκλός τε
urn:cts:greekLit:tlg0012.tlg001.allen:18.29#θυμὸν ἀκηχέμεναι μεγάλʼ ἴαχον , ἐκ δὲ θύραζε
urn:cts:greekLit:tlg0012.tlg001.allen:18.30#ἔδραμον ἀμφʼ Ἀχιλῆα δαΐφρονα , χερσὶ δὲ πᾶσαι
urn:cts:greekLit:tlg0012.tlg001.allen:18.31#στήθεα πεπλήγοντο , λύθεν δʼ ὑπὸ γυῖα ἑκάστης .
urn:cts:greekLit:tlg0012.tlg001.allen:18.32#Ἀντίλοχος δʼ ἑτέρωθεν ὀδύρετο δάκρυα λείβων
urn:cts:greekLit:tlg0012.tlg001.allen:18.33#χεῖρας ἔχων Ἀχιλῆος · ὃ δʼ ἔστενε κυδάλιμον κῆρ ·
urn:cts:greekLit:tlg0012.tlg001.allen:18.34#δείδιε γὰρ μὴ λαιμὸν ἀπαμήσειε σιδήρῳ .
urn:cts:greekLit:tlg0012.tlg001.allen:18.35#σμερδαλέον δʼ ᾤμωξεν · ἄκουσε δὲ πότνια μήτηρ
urn:cts:greekLit:tlg0012.tlg001.allen:18.36#ἡμένη ἐν βένθεσσιν ἁλὸς παρὰ πατρὶ γέροντι ,
urn:cts:greekLit:tlg0012.tlg001.allen:18.37#κώκυσέν τʼ ἄρʼ ἔπειτα · θεαὶ δέ μιν ἀμφαγέροντο
urn:cts:greekLit:tlg0012.tlg001.allen:18.38#πᾶσαι ὅσαι κατὰ βένθος ἁλὸς Νηρηΐδες ἦσαν .
urn:cts:greekLit:tlg0012.tlg001.allen:18.39#ἔνθʼ ἄρʼ ἔην Γλαύκη τε Θάλειά τε Κυμοδόκη τε
urn:cts:greekLit:tlg0012.tlg001.allen:18.40#Νησαίη Σπειώ τε Θόη θʼ Ἁλίη τε βοῶπις
urn:cts:greekLit:tlg0012.tlg001.allen:18.41#Κυμοθόη τε καὶ Ἀκταίη καὶ Λιμνώρεια
urn:cts:greekLit:tlg0012.tlg001.allen:18.42#καὶ Μελίτη καὶ Ἴαιρα καὶ Ἀμφιθόη καὶ Ἀγαυὴ
urn:cts:greekLit:tlg0012.tlg001.allen:18.43#Δωτώ τε Πρωτώ τε Φέρουσά τε Δυναμένη τε
urn:cts:greekLit:tlg0012.tlg001.allen:18.44#Δεξαμένη τε καὶ Ἀμφινόμη καὶ Καλλιάνειρα
urn:cts:greekLit:tlg0012.tlg001.allen:18.45#Δωρὶς καὶ Πανόπη καὶ ἀγακλειτὴ Γαλάτεια
urn:cts:greekLit:tlg0012.tlg001.allen:18.46#Νημερτής τε καὶ Ἀψευδὴς καὶ Καλλιάνασσα ·
urn:cts:greekLit:tlg0012.tlg001.allen:18.47#ἔνθα δʼ ἔην Κλυμένη Ἰάνειρά τε καὶ Ἰάνασσα
urn:cts:greekLit:tlg0012.tlg001.allen:18.48#Μαῖρα καὶ Ὠρείθυια ἐϋπλόκαμός τʼ Ἀμάθεια
urn:cts:greekLit:tlg0012.tlg001.allen:18.49#ἄλλαι θʼ αἳ κατὰ βένθος ἁλὸς Νηρηΐδες ἦσαν .
urn:cts:greekLit:tlg0012.tlg001.allen:18.50#τῶν δὲ καὶ ἀργύφεον πλῆτο σπέος · αἳ δʼ ἅμα πᾶσαι
urn:cts:greekLit:tlg0012.tlg001.allen:18.51#στήθεα πεπλήγοντο , Θέτις δʼ ἐξῆρχε γόοιο ·
urn:cts:greekLit:tlg0012.tlg001.allen:18.52#κλῦτε κασίγνηται Νηρηΐδες , ὄφρʼ ἐῢ πᾶσαι
urn:cts:greekLit:tlg0012.tlg001.allen:18.53#εἴδετʼ ἀκούουσαι ὅσʼ ἐμῷ ἔνι κήδεα θυμῷ .
urn:cts:greekLit:tlg0012.tlg001.allen:18.54#ὤ μοι ἐγὼ δειλή , ὤ μοι δυσαριστοτόκεια ,
urn:cts:greekLit:tlg0012.tlg001.allen:18.55#ἥ τʼ ἐπεὶ ἂρ τέκον υἱὸν ἀμύμονά τε κρατερόν τε
urn:cts:greekLit:tlg0012.tlg001.allen:18.56#ἔξοχον ἡρώων · ὃ δʼ ἀνέδραμεν ἔρνεϊ ἶσος ·
urn:cts:greekLit:tlg0012.tlg001.allen:18.57#τὸν μὲν ἐγὼ θρέψασα φυτὸν ὣς γουνῷ ἀλωῆς
urn:cts:greekLit:tlg0012.tlg001.allen:18.58#νηυσὶν ἐπιπροέηκα κορωνίσιν Ἴλιον εἴσω
urn:cts:greekLit:tlg0012.tlg001.allen:18.59#Τρωσὶ μαχησόμενον · τὸν δʼ οὐχ ὑποδέξομαι αὖτις
urn:cts:greekLit:tlg0012.tlg001.allen:18.60#οἴκαδε νοστήσαντα δόμον Πηλήϊον εἴσω .
urn:cts:greekLit:tlg0012.tlg001.allen:18.61#ὄφρα δέ μοι ζώει καὶ ὁρᾷ φάος ἠελίοιο
urn:cts:greekLit:tlg0012.tlg001.allen:18.62#ἄχνυται , οὐδέ τί οἱ δύναμαι χραισμῆσαι ἰοῦσα .
urn:cts:greekLit:tlg0012.tlg001.allen:18.63#ἀλλʼ εἶμʼ , ὄφρα ἴδωμι φίλον τέκος , ἠδʼ ἐπακούσω
urn:cts:greekLit:tlg0012.tlg001.allen:18.64#ὅττί μιν ἵκετο πένθος ἀπὸ πτολέμοιο μένοντα .
urn:cts:greekLit:tlg0012.tlg001.allen:18.65#ὣς ἄρα φωνήσασα λίπε σπέος · αἳ δὲ σὺν αὐτῇ
urn:cts:greekLit:tlg0012.tlg001.allen:18.66#δακρυόεσσαι ἴσαν , περὶ δέ σφισι κῦμα θαλάσσης
urn:cts:greekLit:tlg0012.tlg001.allen:18.67#ῥήγνυτο · ταὶ δʼ ὅτε δὴ Τροίην ἐρίβωλον ἵκοντο
urn:cts:greekLit:tlg0012.tlg001.allen:18.68#ἀκτὴν εἰσανέβαινον ἐπισχερώ , ἔνθα θαμειαὶ
urn:cts:greekLit:tlg0012.tlg001.allen:18.69#Μυρμιδόνων εἴρυντο νέες ταχὺν ἀμφʼ Ἀχιλῆα .
urn:cts:greekLit:tlg0012.tlg001.allen:18.70#τῷ δὲ βαρὺ στενάχοντι παρίστατο πότνια μήτηρ ,
urn:cts:greekLit:tlg0012.tlg001.allen:18.71#ὀξὺ δὲ κωκύσασα κάρη λάβε παιδὸς ἑοῖο ,
urn:cts:greekLit:tlg0012.tlg001.allen:18.72#καί ῥʼ ὀλοφυρομένη ἔπεα πτερόεντα προσηύδα ·
urn:cts:greekLit:tlg0012.tlg001.allen:18.73#τέκνον τί κλαίεις ; τί δέ σε φρένας ἵκετο πένθος ;
urn:cts:greekLit:tlg0012.tlg001.allen:18.74#ἐξαύδα , μὴ κεῦθε · τὰ μὲν δή τοι τετέλεσται
urn:cts:greekLit:tlg0012.tlg001.allen:18.75#ἐκ Διός , ὡς ἄρα δὴ πρίν γʼ εὔχεο χεῖρας ἀνασχὼν
urn:cts:greekLit:tlg0012.tlg001.allen:18.76#πάντας ἐπὶ πρύμνῃσιν ἀλήμεναι υἷας Ἀχαιῶν
urn:cts:greekLit:tlg0012.tlg001.allen:18.77#σεῦ ἐπιδευομένους , παθέειν τʼ ἀεκήλια ἔργα .
urn:cts:greekLit:tlg0012.tlg001.allen:18.78#τὴν δὲ βαρὺ στενάχων προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:18.79#μῆτερ ἐμή , τὰ μὲν ἄρ μοι Ὀλύμπιος ἐξετέλεσσεν ·
urn:cts:greekLit:tlg0012.tlg001.allen:18.80#ἀλλὰ τί μοι τῶν ἦδος ἐπεὶ φίλος ὤλεθʼ ἑταῖρος
urn:cts:greekLit:tlg0012.tlg001.allen:18.81#Πάτροκλος , τὸν ἐγὼ περὶ πάντων τῖον ἑταίρων
urn:cts:greekLit:tlg0012.tlg001.allen:18.82#ἶσον ἐμῇ κεφαλῇ ; τὸν ἀπώλεσα , τεύχεα δʼ Ἕκτωρ
urn:cts:greekLit:tlg0012.tlg001.allen:18.83#δῃώσας ἀπέδυσε πελώρια θαῦμα ἰδέσθαι
urn:cts:greekLit:tlg0012.tlg001.allen:18.84#καλά · τὰ μὲν Πηλῆϊ θεοὶ δόσαν ἀγλαὰ δῶρα
urn:cts:greekLit:tlg0012.tlg001.allen:18.85#ἤματι τῷ ὅτε σε βροτοῦ ἀνέρος ἔμβαλον εὐνῇ .
urn:cts:greekLit:tlg0012.tlg001.allen:18.86#αἴθʼ ὄφελες σὺ μὲν αὖθι μετʼ ἀθανάτῃς ἁλίῃσι
urn:cts:greekLit:tlg0012.tlg001.allen:18.87#ναίειν , Πηλεὺς δὲ θνητὴν ἀγαγέσθαι ἄκοιτιν .
urn:cts:greekLit:tlg0012.tlg001.allen:18.88#νῦν δʼ ἵνα καὶ σοὶ πένθος ἐνὶ φρεσὶ μυρίον εἴη
urn:cts:greekLit:tlg0012.tlg001.allen:18.89#παιδὸς ἀποφθιμένοιο , τὸν οὐχ ὑποδέξεαι αὖτις
urn:cts:greekLit:tlg0012.tlg001.allen:18.90#οἴκαδε νοστήσαντʼ , ἐπεὶ οὐδʼ ἐμὲ θυμὸς ἄνωγε
urn:cts:greekLit:tlg0012.tlg001.allen:18.91#ζώειν οὐδʼ ἄνδρεσσι μετέμμεναι , αἴ κε μὴ Ἕκτωρ
urn:cts:greekLit:tlg0012.tlg001.allen:18.92#πρῶτος ἐμῷ ὑπὸ δουρὶ τυπεὶς ἀπὸ θυμὸν ὀλέσσῃ ,
urn:cts:greekLit:tlg0012.tlg001.allen:18.93#Πατρόκλοιο δʼ ἕλωρα Μενοιτιάδεω ἀποτίσῃ .
urn:cts:greekLit:tlg0012.tlg001.allen:18.94#τὸν δʼ αὖτε προσέειπε Θέτις κατὰ δάκρυ χέουσα ·
urn:cts:greekLit:tlg0012.tlg001.allen:18.95#ὠκύμορος δή μοι τέκος ἔσσεαι , οἷʼ ἀγορεύεις ·
urn:cts:greekLit:tlg0012.tlg001.allen:18.96#αὐτίκα γάρ τοι ἔπειτα μεθʼ Ἕκτορα πότμος ἑτοῖμος .
urn:cts:greekLit:tlg0012.tlg001.allen:18.97#τὴν δὲ μέγʼ ὀχθήσας προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:18.98#αὐτίκα τεθναίην , ἐπεὶ οὐκ ἄρʼ ἔμελλον ἑταίρῳ
urn:cts:greekLit:tlg0012.tlg001.allen:18.99#κτεινομένῳ ἐπαμῦναι · ὃ μὲν μάλα τηλόθι πάτρης
urn:cts:greekLit:tlg0012.tlg001.allen:18.100#ἔφθιτʼ , ἐμεῖο δὲ δῆσεν ἀρῆς ἀλκτῆρα γενέσθαι .
urn:cts:greekLit:tlg0012.tlg001.allen:18.101#νῦν δʼ ἐπεὶ οὐ νέομαί γε φίλην ἐς πατρίδα γαῖαν ,
urn:cts:greekLit:tlg0012.tlg001.allen:18.102#οὐδέ τι Πατρόκλῳ γενόμην φάος οὐδʼ ἑτάροισι
urn:cts:greekLit:tlg0012.tlg001.allen:18.103#τοῖς ἄλλοις , οἳ δὴ πολέες δάμεν Ἕκτορι δίῳ ,
urn:cts:greekLit:tlg0012.tlg001.allen:18.104#ἀλλʼ ἧμαι παρὰ νηυσὶν ἐτώσιον ἄχθος ἀρούρης ,
urn:cts:greekLit:tlg0012.tlg001.allen:18.105#τοῖος ἐὼν οἷος οὔ τις Ἀχαιῶν χαλκοχιτώνων
urn:cts:greekLit:tlg0012.tlg001.allen:18.106#ἐν πολέμῳ · ἀγορῇ δέ τʼ ἀμείνονές εἰσι καὶ ἄλλοι .
urn:cts:greekLit:tlg0012.tlg001.allen:18.107#ὡς ἔρις ἔκ τε θεῶν ἔκ τʼ ἀνθρώπων ἀπόλοιτο
urn:cts:greekLit:tlg0012.tlg001.allen:18.108#καὶ χόλος , ὅς τʼ ἐφέηκε πολύφρονά περ χαλεπῆναι ,
urn:cts:greekLit:tlg0012.tlg001.allen:18.109#ὅς τε πολὺ γλυκίων μέλιτος καταλειβομένοιο
urn:cts:greekLit:tlg0012.tlg001.allen:18.110#ἀνδρῶν ἐν στήθεσσιν ἀέξεται ἠΰτε καπνός ·
urn:cts:greekLit:tlg0012.tlg001.allen:18.111#ὡς ἐμὲ νῦν ἐχόλωσεν ἄναξ ἀνδρῶν Ἀγαμέμνων .
urn:cts:greekLit:tlg0012.tlg001.allen:18.112#ἀλλὰ τὰ μὲν προτετύχθαι ἐάσομεν ἀχνύμενοί περ ,
urn:cts:greekLit:tlg0012.tlg001.allen:18.113#θυμὸν ἐνὶ στήθεσσι φίλον δαμάσαντες ἀνάγκῃ ·
urn:cts:greekLit:tlg0012.tlg001.allen:18.114#νῦν δʼ εἶμʼ ὄφρα φίλης κεφαλῆς ὀλετῆρα κιχείω
urn:cts:greekLit:tlg0012.tlg001.allen:18.115#Ἕκτορα · κῆρα δʼ ἐγὼ τότε δέξομαι ὁππότε κεν δὴ
urn:cts:greekLit:tlg0012.tlg001.allen:18.116#Ζεὺς ἐθέλῃ τελέσαι ἠδʼ ἀθάνατοι θεοὶ ἄλλοι .
urn:cts:greekLit:tlg0012.tlg001.allen:18.117#οὐδὲ γὰρ οὐδὲ βίη Ἡρακλῆος φύγε κῆρα ,
urn:cts:greekLit:tlg0012.tlg001.allen:18.118#ὅς περ φίλτατος ἔσκε Διὶ Κρονίωνι ἄνακτι ·
urn:cts:greekLit:tlg0012.tlg001.allen:18.119#ἀλλά ἑ μοῖρα δάμασσε καὶ ἀργαλέος χόλος Ἥρης .
urn:cts:greekLit:tlg0012.tlg001.allen:18.120#ὣς καὶ ἐγών , εἰ δή μοι ὁμοίη μοῖρα τέτυκται ,
urn:cts:greekLit:tlg0012.tlg001.allen:18.121#κείσομʼ ἐπεί κε θάνω · νῦν δὲ κλέος ἐσθλὸν ἀροίμην ,
urn:cts:greekLit:tlg0012.tlg001.allen:18.122#καί τινα Τρωϊάδων καὶ Δαρδανίδων βαθυκόλπων
urn:cts:greekLit:tlg0012.tlg001.allen:18.123#ἀμφοτέρῃσιν χερσὶ παρειάων ἁπαλάων
urn:cts:greekLit:tlg0012.tlg001.allen:18.124#δάκρυʼ ὀμορξαμένην ἁδινὸν στοναχῆσαι ἐφείην ,
urn:cts:greekLit:tlg0012.tlg001.allen:18.125#γνοῖεν δʼ ὡς δὴ δηρὸν ἐγὼ πολέμοιο πέπαυμαι ·
urn:cts:greekLit:tlg0012.tlg001.allen:18.126#μὴ δέ μʼ ἔρυκε μάχης φιλέουσά περ · οὐδέ με πείσεις .
urn:cts:greekLit:tlg0012.tlg001.allen:18.127#τὸν δʼ ἠμείβετʼ ἔπειτα θεὰ Θέτις ἀργυρόπεζα ·
urn:cts:greekLit:tlg0012.tlg001.allen:18.128#ναὶ δὴ ταῦτά γε τέκνον ἐτήτυμον οὐ κακόν ἐστι
urn:cts:greekLit:tlg0012.tlg001.allen:18.129#τειρομένοις ἑτάροισιν ἀμυνέμεν αἰπὺν ὄλεθρον .
urn:cts:greekLit:tlg0012.tlg001.allen:18.130#ἀλλά τοι ἔντεα καλὰ μετὰ Τρώεσσιν ἔχονται
urn:cts:greekLit:tlg0012.tlg001.allen:18.131#χάλκεα μαρμαίροντα · τὰ μὲν κορυθαίολος Ἕκτωρ
urn:cts:greekLit:tlg0012.tlg001.allen:18.132#αὐτὸς ἔχων ὤμοισιν ἀγάλλεται · οὐδέ ἕ φημι
urn:cts:greekLit:tlg0012.tlg001.allen:18.133#δηρὸν ἐπαγλαϊεῖσθαι , ἐπεὶ φόνος ἐγγύθεν αὐτῷ .
urn:cts:greekLit:tlg0012.tlg001.allen:18.134#ἀλλὰ σὺ μὲν μή πω καταδύσεο μῶλον Ἄρηος
urn:cts:greekLit:tlg0012.tlg001.allen:18.135#πρίν γʼ ἐμὲ δεῦρʼ ἐλθοῦσαν ἐν ὀφθαλμοῖσιν ἴδηαι ·
urn:cts:greekLit:tlg0012.tlg001.allen:18.136#ἠῶθεν γὰρ νεῦμαι ἅμʼ ἠελίῳ ἀνιόντι
urn:cts:greekLit:tlg0012.tlg001.allen:18.137#τεύχεα καλὰ φέρουσα παρʼ Ἡφαίστοιο ἄνακτος .
urn:cts:greekLit:tlg0012.tlg001.allen:18.138#ὣς ἄρα φωνήσασα πάλιν τράπεθʼ υἷος ἑοῖο ,
urn:cts:greekLit:tlg0012.tlg001.allen:18.139#καὶ στρεφθεῖσʼ ἁλίῃσι κασιγνήτῃσι μετηύδα ·
urn:cts:greekLit:tlg0012.tlg001.allen:18.140#ὑμεῖς μὲν νῦν δῦτε θαλάσσης εὐρέα κόλπον
urn:cts:greekLit:tlg0012.tlg001.allen:18.141#ὀψόμεναί τε γέρονθʼ ἅλιον καὶ δώματα πατρός ,
urn:cts:greekLit:tlg0012.tlg001.allen:18.142#καί οἱ πάντʼ ἀγορεύσατʼ · ἐγὼ δʼ ἐς μακρὸν Ὄλυμπον
urn:cts:greekLit:tlg0012.tlg001.allen:18.143#εἶμι παρʼ Ἥφαιστον κλυτοτέχνην , αἴ κʼ ἐθέλῃσιν
urn:cts:greekLit:tlg0012.tlg001.allen:18.144#υἱεῖ ἐμῷ δόμεναι κλυτὰ τεύχεα παμφανόωντα .
urn:cts:greekLit:tlg0012.tlg001.allen:18.145#ὣς ἔφαθʼ , αἳ δʼ ὑπὸ κῦμα θαλάσσης αὐτίκʼ ἔδυσαν ·
urn:cts:greekLit:tlg0012.tlg001.allen:18.146#ἣ δʼ αὖτʼ Οὔλυμπον δὲ θεὰ Θέτις ἀργυρόπεζα
urn:cts:greekLit:tlg0012.tlg001.allen:18.147#ἤϊεν ὄφρα φίλῳ παιδὶ κλυτὰ τεύχεʼ ἐνείκαι .
urn:cts:greekLit:tlg0012.tlg001.allen:18.148#τὴν μὲν ἄρʼ Οὔλυμπον δὲ πόδες φέρον · αὐτὰρ Ἀχαιοὶ
urn:cts:greekLit:tlg0012.tlg001.allen:18.149#θεσπεσίῳ ἀλαλητῷ ὑφʼ Ἕκτορος ἀνδροφόνοιο
urn:cts:greekLit:tlg0012.tlg001.allen:18.150#φεύγοντες νῆάς τε καὶ Ἑλλήσποντον ἵκοντο .
urn:cts:greekLit:tlg0012.tlg001.allen:18.151#οὐδέ κε Πάτροκλόν περ ἐϋκνήμιδες Ἀχαιοὶ
urn:cts:greekLit:tlg0012.tlg001.allen:18.152#ἐκ βελέων ἐρύσαντο νέκυν θεράποντʼ Ἀχιλῆος ·
urn:cts:greekLit:tlg0012.tlg001.allen:18.153#αὖτις γὰρ δὴ τόν γε κίχον λαός τε καὶ ἵπποι
urn:cts:greekLit:tlg0012.tlg001.allen:18.154#Ἕκτωρ τε Πριάμοιο πάϊς φλογὶ εἴκελος ἀλκήν .
urn:cts:greekLit:tlg0012.tlg001.allen:18.155#τρὶς μέν μιν μετόπισθε ποδῶν λάβε φαίδιμος Ἕκτωρ
urn:cts:greekLit:tlg0012.tlg001.allen:18.156#ἑλκέμεναι μεμαώς , μέγα δὲ Τρώεσσιν ὁμόκλα ·
urn:cts:greekLit:tlg0012.tlg001.allen:18.157#τρὶς δὲ δύʼ Αἴαντες θοῦριν ἐπιειμένοι ἀλκὴν
urn:cts:greekLit:tlg0012.tlg001.allen:18.158#νεκροῦ ἀπεστυφέλιξαν · ὃ δʼ ἔμπεδον ἀλκὶ πεποιθὼς
urn:cts:greekLit:tlg0012.tlg001.allen:18.159#ἄλλοτʼ ἐπαΐξασκε κατὰ μόθον , ἄλλοτε δʼ αὖτε
urn:cts:greekLit:tlg0012.tlg001.allen:18.160#στάσκε μέγα ἰάχων · ὀπίσω δʼ οὐ χάζετο πάμπαν .
urn:cts:greekLit:tlg0012.tlg001.allen:18.161#ὡς δʼ ἀπὸ σώματος οὔ τι λέοντʼ αἴθωνα δύνανται
urn:cts:greekLit:tlg0012.tlg001.allen:18.162#ποιμένες ἄγραυλοι μέγα πεινάοντα δίεσθαι ,
urn:cts:greekLit:tlg0012.tlg001.allen:18.163#ὥς ῥα τὸν οὐκ ἐδύναντο δύω Αἴαντε κορυστὰ
urn:cts:greekLit:tlg0012.tlg001.allen:18.164#Ἕκτορα Πριαμίδην ἀπὸ νεκροῦ δειδίξασθαι .
urn:cts:greekLit:tlg0012.tlg001.allen:18.165#καί νύ κεν εἴρυσσέν τε καὶ ἄσπετον ἤρατο κῦδος ,
urn:cts:greekLit:tlg0012.tlg001.allen:18.166#εἰ μὴ Πηλεΐωνι ποδήνεμος ὠκέα Ἶρις
urn:cts:greekLit:tlg0012.tlg001.allen:18.167#ἄγγελος ἦλθε θέουσʼ ἀπʼ Ὀλύμπου θωρήσσεσθαι
urn:cts:greekLit:tlg0012.tlg001.allen:18.168#κρύβδα Διὸς ἄλλων τε θεῶν · πρὸ γὰρ ἧκέ μιν Ἥρη .
urn:cts:greekLit:tlg0012.tlg001.allen:18.169#ἀγχοῦ δʼ ἱσταμένη ἔπεα πτερόεντα προσηύδα ·
urn:cts:greekLit:tlg0012.tlg001.allen:18.170#ὄρσεο Πηλεΐδη , πάντων ἐκπαγλότατʼ ἀνδρῶν ·
urn:cts:greekLit:tlg0012.tlg001.allen:18.171#Πατρόκλῳ ἐπάμυνον , οὗ εἵνεκα φύλοπις αἰνὴ
urn:cts:greekLit:tlg0012.tlg001.allen:18.172#ἕστηκε πρὸ νεῶν · οἳ δʼ ἀλλήλους ὀλέκουσιν
urn:cts:greekLit:tlg0012.tlg001.allen:18.173#οἳ μὲν ἀμυνόμενοι νέκυος πέρι τεθνηῶτος ,
urn:cts:greekLit:tlg0012.tlg001.allen:18.174#οἳ δὲ ἐρύσσασθαι ποτὶ Ἴλιον ἠνεμόεσσαν
urn:cts:greekLit:tlg0012.tlg001.allen:18.175#Τρῶες ἐπιθύουσι · μάλιστα δὲ φαίδιμος Ἕκτωρ
urn:cts:greekLit:tlg0012.tlg001.allen:18.176#ἑλκέμεναι μέμονεν · κεφαλὴν δέ ἑ θυμὸς ἄνωγε
urn:cts:greekLit:tlg0012.tlg001.allen:18.177#πῆξαι ἀνὰ σκολόπεσσι ταμόνθʼ ἁπαλῆς ἀπὸ δειρῆς .
urn:cts:greekLit:tlg0012.tlg001.allen:18.178#ἀλλʼ ἄνα μηδʼ ἔτι κεῖσο · σέβας δέ σε θυμὸν ἱκέσθω
urn:cts:greekLit:tlg0012.tlg001.allen:18.179#Πάτροκλον Τρῳῇσι κυσὶν μέλπηθρα γενέσθαι ·
urn:cts:greekLit:tlg0012.tlg001.allen:18.180#σοὶ λώβη , αἴ κέν τι νέκυς ᾐσχυμμένος ἔλθῃ .
urn:cts:greekLit:tlg0012.tlg001.allen:18.181#τὴν δʼ ἠμείβετʼ ἔπειτα ποδάρκης δῖος Ἀχιλλεύς ·
urn:cts:greekLit:tlg0012.tlg001.allen:18.182#Ἶρι θεὰ τίς γάρ σε θεῶν ἐμοὶ ἄγγελον ἧκε ;
urn:cts:greekLit:tlg0012.tlg001.allen:18.183#τὸν δʼ αὖτε προσέειπε ποδήνεμος ὠκέα Ἶρις ·
urn:cts:greekLit:tlg0012.tlg001.allen:18.184#Ἥρη με προέηκε Διὸς κυδρὴ παράκοιτις ·
urn:cts:greekLit:tlg0012.tlg001.allen:18.185#οὐδʼ οἶδε Κρονίδης ὑψίζυγος οὐδέ τις ἄλλος
urn:cts:greekLit:tlg0012.tlg001.allen:18.186#ἀθανάτων , οἳ Ὄλυμπον ἀγάννιφον ἀμφινέμονται .
urn:cts:greekLit:tlg0012.tlg001.allen:18.187#τὴν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:18.188#πῶς τὰρ ἴω μετὰ μῶλον ; ἔχουσι δὲ τεύχεʼ ἐκεῖνοι ·
urn:cts:greekLit:tlg0012.tlg001.allen:18.189#μήτηρ δʼ οὔ με φίλη πρίν γʼ εἴα θωρήσσεσθαι
urn:cts:greekLit:tlg0012.tlg001.allen:18.190#πρίν γʼ αὐτὴν ἐλθοῦσαν ἐν ὀφθαλμοῖσιν ἴδωμαι ·
urn:cts:greekLit:tlg0012.tlg001.allen:18.191#στεῦτο γὰρ Ἡφαίστοιο πάρʼ οἰσέμεν ἔντεα καλά .
urn:cts:greekLit:tlg0012.tlg001.allen:18.192#ἄλλου δʼ οὔ τευ οἶδα τεῦ ἂν κλυτὰ τεύχεα δύω ,
urn:cts:greekLit:tlg0012.tlg001.allen:18.193#εἰ μὴ Αἴαντός γε σάκος Τελαμωνιάδαο .
urn:cts:greekLit:tlg0012.tlg001.allen:18.194#ἀλλὰ καὶ αὐτὸς ὅ γʼ ἔλπομʼ ἐνὶ πρώτοισιν ὁμιλεῖ
urn:cts:greekLit:tlg0012.tlg001.allen:18.195#ἔγχεϊ δηϊόων περὶ Πατρόκλοιο θανόντος .
urn:cts:greekLit:tlg0012.tlg001.allen:18.196#τὸν δʼ αὖτε προσέειπε ποδήνεμος ὠκέα Ἶρις ·
urn:cts:greekLit:tlg0012.tlg001.allen:18.197#εὖ νυ καὶ ἡμεῖς ἴδμεν ὅ τοι κλυτὰ τεύχεʼ ἔχονται ·
urn:cts:greekLit:tlg0012.tlg001.allen:18.198#ἀλλʼ αὔτως ἐπὶ τάφρον ἰὼν Τρώεσσι φάνηθι ,
urn:cts:greekLit:tlg0012.tlg001.allen:18.199#αἴ κέ σʼ ὑποδείσαντες ἀπόσχωνται πολέμοιο
urn:cts:greekLit:tlg0012.tlg001.allen:18.200#Τρῶες , ἀναπνεύσωσι δʼ ἀρήϊοι υἷες Ἀχαιῶν
urn:cts:greekLit:tlg0012.tlg001.allen:18.201#τειρόμενοι · ὀλίγη δέ τʼ ἀνάπνευσις πολέμοιο .
urn:cts:greekLit:tlg0012.tlg001.allen:18.202#ἣ μὲν ἄρʼ ὣς εἰποῦσʼ ἀπέβη πόδας ὠκέα Ἶρις ,
urn:cts:greekLit:tlg0012.tlg001.allen:18.203#αὐτὰρ Ἀχιλλεὺς ὦρτο Διῒ φίλος · ἀμφὶ δʼ Ἀθήνη
urn:cts:greekLit:tlg0012.tlg001.allen:18.204#ὤμοις ἰφθίμοισι βάλʼ αἰγίδα θυσσανόεσσαν ,
urn:cts:greekLit:tlg0012.tlg001.allen:18.205#ἀμφὶ δέ οἱ κεφαλῇ νέφος ἔστεφε δῖα θεάων
urn:cts:greekLit:tlg0012.tlg001.allen:18.206#χρύσεον , ἐκ δʼ αὐτοῦ δαῖε φλόγα παμφανόωσαν .
urn:cts:greekLit:tlg0012.tlg001.allen:18.207#ὡς δʼ ὅτε καπνὸς ἰὼν ἐξ ἄστεος αἰθέρʼ ἵκηται
urn:cts:greekLit:tlg0012.tlg001.allen:18.208#τηλόθεν ἐκ νήσου , τὴν δήϊοι ἀμφιμάχωνται ,
urn:cts:greekLit:tlg0012.tlg001.allen:18.209#οἵ τε πανημέριοι στυγερῷ κρίνονται Ἄρηϊ
urn:cts:greekLit:tlg0012.tlg001.allen:18.210#ἄστεος ἐκ σφετέρου · ἅμα δʼ ἠελίῳ καταδύντι
urn:cts:greekLit:tlg0012.tlg001.allen:18.211#πυρσοί τε φλεγέθουσιν ἐπήτριμοι , ὑψόσε δʼ αὐγὴ
urn:cts:greekLit:tlg0012.tlg001.allen:18.212#γίγνεται ἀΐσσουσα περικτιόνεσσιν ἰδέσθαι ,
urn:cts:greekLit:tlg0012.tlg001.allen:18.213#αἴ κέν πως σὺν νηυσὶν ἄρεω ἀλκτῆρες ἵκωνται ·
urn:cts:greekLit:tlg0012.tlg001.allen:18.214#ὣς ἀπʼ Ἀχιλλῆος κεφαλῆς σέλας αἰθέρʼ ἵκανε ·
urn:cts:greekLit:tlg0012.tlg001.allen:18.215#στῆ δʼ ἐπὶ τάφρον ἰὼν ἀπὸ τείχεος , οὐδʼ ἐς Ἀχαιοὺς
urn:cts:greekLit:tlg0012.tlg001.allen:18.216#μίσγετο · μητρὸς γὰρ πυκινὴν ὠπίζετʼ ἐφετμήν .
urn:cts:greekLit:tlg0012.tlg001.allen:18.217#ἔνθα στὰς ἤϋσʼ , ἀπάτερθε δὲ Παλλὰς Ἀθήνη
urn:cts:greekLit:tlg0012.tlg001.allen:18.218#φθέγξατʼ · ἀτὰρ Τρώεσσιν ἐν ἄσπετον ὦρσε κυδοιμόν .
urn:cts:greekLit:tlg0012.tlg001.allen:18.219#ὡς δʼ ὅτʼ ἀριζήλη φωνή , ὅτε τʼ ἴαχε σάλπιγξ
urn:cts:greekLit:tlg0012.tlg001.allen:18.220#ἄστυ περιπλομένων δηΐων ὕπο θυμοραϊστέων ,
urn:cts:greekLit:tlg0012.tlg001.allen:18.221#ὣς τότʼ ἀριζήλη φωνὴ γένετʼ Αἰακίδαο .
urn:cts:greekLit:tlg0012.tlg001.allen:18.222#οἳ δʼ ὡς οὖν ἄϊον ὄπα χάλκεον Αἰακίδαο ,
urn:cts:greekLit:tlg0012.tlg001.allen:18.223#πᾶσιν ὀρίνθη θυμός · ἀτὰρ καλλίτριχες ἵπποι
urn:cts:greekLit:tlg0012.tlg001.allen:18.224#ἂψ ὄχεα τρόπεον · ὄσσοντο γὰρ ἄλγεα θυμῷ .
urn:cts:greekLit:tlg0012.tlg001.allen:18.225#ἡνίοχοι δʼ ἔκπληγεν , ἐπεὶ ἴδον ἀκάματον πῦρ
urn:cts:greekLit:tlg0012.tlg001.allen:18.226#δεινὸν ὑπὲρ κεφαλῆς μεγαθύμου Πηλεΐωνος
urn:cts:greekLit:tlg0012.tlg001.allen:18.227#δαιόμενον · τὸ δὲ δαῖε θεὰ γλαυκῶπις Ἀθήνη .
urn:cts:greekLit:tlg0012.tlg001.allen:18.228#τρὶς μὲν ὑπὲρ τάφρου μεγάλʼ ἴαχε δῖος Ἀχιλλεύς ,
urn:cts:greekLit:tlg0012.tlg001.allen:18.229#τρὶς δὲ κυκήθησαν Τρῶες κλειτοί τʼ ἐπίκουροι .
urn:cts:greekLit:tlg0012.tlg001.allen:18.230#ἔνθα δὲ καὶ τότʼ ὄλοντο δυώδεκα φῶτες ἄριστοι
urn:cts:greekLit:tlg0012.tlg001.allen:18.231#ἀμφὶ σφοῖς ὀχέεσσι καὶ ἔγχεσιν . αὐτὰρ Ἀχαιοὶ
urn:cts:greekLit:tlg0012.tlg001.allen:18.232#ἀσπασίως Πάτροκλον ὑπʼ ἐκ βελέων ἐρύσαντες
urn:cts:greekLit:tlg0012.tlg001.allen:18.233#κάτθεσαν ἐν λεχέεσσι · φίλοι δʼ ἀμφέσταν ἑταῖροι
urn:cts:greekLit:tlg0012.tlg001.allen:18.234#μυρόμενοι · μετὰ δέ σφι ποδώκης εἵπετʼ Ἀχιλλεὺς
urn:cts:greekLit:tlg0012.tlg001.allen:18.235#δάκρυα θερμὰ χέων , ἐπεὶ εἴσιδε πιστὸν ἑταῖρον
urn:cts:greekLit:tlg0012.tlg001.allen:18.236#κείμενον ἐν φέρτρῳ δεδαϊγμένον ὀξέϊ χαλκῷ ,
urn:cts:greekLit:tlg0012.tlg001.allen:18.237#τόν ῥʼ ἤτοι μὲν ἔπεμπε σὺν ἵπποισιν καὶ ὄχεσφιν
urn:cts:greekLit:tlg0012.tlg001.allen:18.238#ἐς πόλεμον , οὐδʼ αὖτις ἐδέξατο νοστήσαντα .
urn:cts:greekLit:tlg0012.tlg001.allen:18.239#Ἠέλιον δʼ ἀκάμαντα βοῶπις πότνια Ἥρη
urn:cts:greekLit:tlg0012.tlg001.allen:18.240#πέμψεν ἐπʼ Ὠκεανοῖο ῥοὰς ἀέκοντα νέεσθαι ·
urn:cts:greekLit:tlg0012.tlg001.allen:18.241#ἠέλιος μὲν ἔδυ , παύσαντο δὲ δῖοι Ἀχαιοὶ
urn:cts:greekLit:tlg0012.tlg001.allen:18.242#φυλόπιδος κρατερῆς καὶ ὁμοιΐου πολέμοιο .
urn:cts:greekLit:tlg0012.tlg001.allen:18.243#Τρῶες δʼ αὖθʼ ἑτέρωθεν ἀπὸ κρατερῆς ὑσμίνης
urn:cts:greekLit:tlg0012.tlg001.allen:18.244#χωρήσαντες ἔλυσαν ὑφʼ ἅρμασιν ὠκέας ἵππους ,
urn:cts:greekLit:tlg0012.tlg001.allen:18.245#ἐς δʼ ἀγορὴν ἀγέροντο πάρος δόρποιο μέδεσθαι .
urn:cts:greekLit:tlg0012.tlg001.allen:18.246#ὀρθῶν δʼ ἑσταότων ἀγορὴ γένετʼ , οὐδέ τις ἔτλη
urn:cts:greekLit:tlg0012.tlg001.allen:18.247#ἕζεσθαι · πάντας γὰρ ἔχε τρόμος , οὕνεκʼ Ἀχιλλεὺς
urn:cts:greekLit:tlg0012.tlg001.allen:18.248#ἐξεφάνη , δηρὸν δὲ μάχης ἐπέπαυτʼ ἀλεγεινῆς .
urn:cts:greekLit:tlg0012.tlg001.allen:18.249#τοῖσι δὲ Πουλυδάμας πεπνυμένος ἦρχʼ ἀγορεύειν
urn:cts:greekLit:tlg0012.tlg001.allen:18.250#Πανθοΐδης · ὃ γὰρ οἶος ὅρα πρόσσω καὶ ὀπίσσω ·
urn:cts:greekLit:tlg0012.tlg001.allen:18.251#Ἕκτορι δʼ ἦεν ἑταῖρος , ἰῇ δʼ ἐν νυκτὶ γένοντο ,
urn:cts:greekLit:tlg0012.tlg001.allen:18.252#ἀλλʼ ὃ μὲν ἂρ μύθοισιν , ὃ δʼ ἔγχεϊ πολλὸν ἐνίκα ·
urn:cts:greekLit:tlg0012.tlg001.allen:18.253#ὅ σφιν ἐϋφρονέων ἀγορήσατο καὶ μετέειπεν ·
urn:cts:greekLit:tlg0012.tlg001.allen:18.254#ἀμφὶ μάλα φράζεσθε φίλοι · κέλομαι γὰρ ἔγωγε
urn:cts:greekLit:tlg0012.tlg001.allen:18.255#ἄστυδε νῦν ἰέναι , μὴ μίμνειν ἠῶ δῖαν
urn:cts:greekLit:tlg0012.tlg001.allen:18.256#ἐν πεδίῳ παρὰ νηυσίν · ἑκὰς δʼ ἀπὸ τείχεός εἰμεν .
urn:cts:greekLit:tlg0012.tlg001.allen:18.257#ὄφρα μὲν οὗτος ἀνὴρ Ἀγαμέμνονι μήνιε δίῳ
urn:cts:greekLit:tlg0012.tlg001.allen:18.258#τόφρα δὲ ῥηΐτεροι πολεμίζειν ἦσαν Ἀχαιοί ·
urn:cts:greekLit:tlg0012.tlg001.allen:18.259#χαίρεσκον γὰρ ἔγωγε θοῇς ἐπὶ νηυσὶν ἰαύων
urn:cts:greekLit:tlg0012.tlg001.allen:18.260#ἐλπόμενος νῆας αἱρησέμεν ἀμφιελίσσας .
urn:cts:greekLit:tlg0012.tlg001.allen:18.261#νῦν δʼ αἰνῶς δείδοικα ποδώκεα Πηλεΐωνα ·
urn:cts:greekLit:tlg0012.tlg001.allen:18.262#οἷος κείνου θυμὸς ὑπέρβιος , οὐκ ἐθελήσει
urn:cts:greekLit:tlg0012.tlg001.allen:18.263#μίμνειν ἐν πεδίῳ , ὅθι περ Τρῶες καὶ Ἀχαιοὶ
urn:cts:greekLit:tlg0012.tlg001.allen:18.264#ἐν μέσῳ ἀμφότεροι μένος Ἄρηος δατέονται ,
urn:cts:greekLit:tlg0012.tlg001.allen:18.265#ἀλλὰ περὶ πτόλιός τε μαχήσεται ἠδὲ γυναικῶν .
urn:cts:greekLit:tlg0012.tlg001.allen:18.266#ἀλλʼ ἴομεν προτὶ ἄστυ , πίθεσθέ μοι · ὧδε γὰρ ἔσται ·
urn:cts:greekLit:tlg0012.tlg001.allen:18.267#νῦν μὲν νὺξ ἀπέπαυσε ποδώκεα Πηλεΐωνα
urn:cts:greekLit:tlg0012.tlg001.allen:18.268#ἀμβροσίη · εἰ δʼ ἄμμε κιχήσεται ἐνθάδʼ ἐόντας
urn:cts:greekLit:tlg0012.tlg001.allen:18.269#αὔριον ὁρμηθεὶς σὺν τεύχεσιν , εὖ νύ τις αὐτὸν
urn:cts:greekLit:tlg0012.tlg001.allen:18.270#γνώσεται · ἀσπασίως γὰρ ἀφίξεται Ἴλιον ἱρὴν
urn:cts:greekLit:tlg0012.tlg001.allen:18.271#ὅς κε φύγῃ , πολλοὺς δὲ κύνες καὶ γῦπες ἔδονται
urn:cts:greekLit:tlg0012.tlg001.allen:18.272#Τρώων · αἲ γὰρ δή μοι ἀπʼ οὔατος ὧδε γένοιτο .
urn:cts:greekLit:tlg0012.tlg001.allen:18.273#εἰ δʼ ἂν ἐμοῖς ἐπέεσσι πιθώμεθα κηδόμενοί περ ,
urn:cts:greekLit:tlg0012.tlg001.allen:18.274#νύκτα μὲν εἰν ἀγορῇ σθένος ἕξομεν , ἄστυ δὲ πύργοι
urn:cts:greekLit:tlg0012.tlg001.allen:18.275#ὑψηλαί τε πύλαι σανίδες τʼ ἐπὶ τῇς ἀραρυῖαι
urn:cts:greekLit:tlg0012.tlg001.allen:18.276#μακραὶ ἐΰξεστοι ἐζευγμέναι εἰρύσσονται ·
urn:cts:greekLit:tlg0012.tlg001.allen:18.277#πρῶϊ δʼ ὑπηοῖοι σὺν τεύχεσι θωρηχθέντες
urn:cts:greekLit:tlg0012.tlg001.allen:18.278#στησόμεθʼ ἂμ πύργους · τῷ δʼ ἄλγιον , αἴ κʼ ἐθέλῃσιν
urn:cts:greekLit:tlg0012.tlg001.allen:18.279#ἐλθὼν ἐκ νηῶν περὶ τείχεος ἄμμι μάχεσθαι .
urn:cts:greekLit:tlg0012.tlg001.allen:18.280#ἂψ πάλιν εἶσʼ ἐπὶ νῆας , ἐπεί κʼ ἐριαύχενας ἵππους
urn:cts:greekLit:tlg0012.tlg001.allen:18.281#παντοίου δρόμου ἄσῃ ὑπὸ πτόλιν ἠλασκάζων ·
urn:cts:greekLit:tlg0012.tlg001.allen:18.282#εἴσω δʼ οὔ μιν θυμὸς ἐφορμηθῆναι ἐάσει ,
urn:cts:greekLit:tlg0012.tlg001.allen:18.283#οὐδέ ποτʼ ἐκπέρσει · πρίν μιν κύνες ἀργοὶ ἔδονται .
urn:cts:greekLit:tlg0012.tlg001.allen:18.284#τὸν δʼ ἄρʼ ὑπόδρα ἰδὼν προσέφη κορυθαίολος Ἕκτωρ ·
urn:cts:greekLit:tlg0012.tlg001.allen:18.285#Πουλυδάμα σὺ μὲν οὐκέτʼ ἐμοὶ φίλα ταῦτʼ ἀγορεύεις ,
urn:cts:greekLit:tlg0012.tlg001.allen:18.286#ὃς κέλεαι κατὰ ἄστυ ἀλήμεναι αὖτις ἰόντας .
urn:cts:greekLit:tlg0012.tlg001.allen:18.287#ἦ οὔ πω κεκόρησθε ἐελμένοι ἔνδοθι πύργων ;
urn:cts:greekLit:tlg0012.tlg001.allen:18.288#πρὶν μὲν γὰρ Πριάμοιο πόλιν μέροπες ἄνθρωποι
urn:cts:greekLit:tlg0012.tlg001.allen:18.289#πάντες μυθέσκοντο πολύχρυσον πολύχαλκον ·
urn:cts:greekLit:tlg0012.tlg001.allen:18.290#νῦν δὲ δὴ ἐξαπόλωλε δόμων κειμήλια καλά ,
urn:cts:greekLit:tlg0012.tlg001.allen:18.291#πολλὰ δὲ δὴ Φρυγίην καὶ Μῃονίην ἐρατεινὴν
urn:cts:greekLit:tlg0012.tlg001.allen:18.292#κτήματα περνάμενʼ ἵκει , ἐπεὶ μέγας ὠδύσατο Ζεύς .
urn:cts:greekLit:tlg0012.tlg001.allen:18.293#νῦν δʼ ὅτε πέρ μοι ἔδωκε Κρόνου πάϊς ἀγκυλομήτεω
urn:cts:greekLit:tlg0012.tlg001.allen:18.294#κῦδος ἀρέσθʼ ἐπὶ νηυσί , θαλάσσῃ τʼ ἔλσαι Ἀχαιούς ,
urn:cts:greekLit:tlg0012.tlg001.allen:18.295#νήπιε μηκέτι ταῦτα νοήματα φαῖνʼ ἐνὶ δήμῳ ·
urn:cts:greekLit:tlg0012.tlg001.allen:18.296#οὐ γάρ τις Τρώων ἐπιπείσεται · οὐ γὰρ ἐάσω .
urn:cts:greekLit:tlg0012.tlg001.allen:18.297#ἀλλʼ ἄγεθʼ ὡς ἂν ἐγὼ εἴπω , πειθώμεθα πάντες .
urn:cts:greekLit:tlg0012.tlg001.allen:18.298#νῦν μὲν δόρπον ἕλεσθε κατὰ στρατὸν ἐν τελέεσσι ,
urn:cts:greekLit:tlg0012.tlg001.allen:18.299#καὶ φυλακῆς μνήσασθε , καὶ ἐγρήγορθε ἕκαστος ·
urn:cts:greekLit:tlg0012.tlg001.allen:18.300#Τρώων δʼ ὃς κτεάτεσσιν ὑπερφιάλως ἀνιάζει ,
urn:cts:greekLit:tlg0012.tlg001.allen:18.301#συλλέξας λαοῖσι δότω καταδημοβορῆσαι ·
urn:cts:greekLit:tlg0012.tlg001.allen:18.302#τῶν τινὰ βέλτερόν ἐστιν ἐπαυρέμεν ἤ περ Ἀχαιούς .
urn:cts:greekLit:tlg0012.tlg001.allen:18.303#πρῶϊ δʼ ὑπηοῖοι σὺν τεύχεσι θωρηχθέντες
urn:cts:greekLit:tlg0012.tlg001.allen:18.304#νηυσὶν ἔπι γλαφυρῇσιν ἐγείρομεν ὀξὺν Ἄρηα .
urn:cts:greekLit:tlg0012.tlg001.allen:18.305#εἰ δʼ ἐτεὸν παρὰ ναῦφιν ἀνέστη δῖος Ἀχιλλεύς ,
urn:cts:greekLit:tlg0012.tlg001.allen:18.306#ἄλγιον αἴ κʼ ἐθέλῃσι τῷ ἔσσεται · οὔ μιν ἔγωγε
urn:cts:greekLit:tlg0012.tlg001.allen:18.307#φεύξομαι ἐκ πολέμοιο δυσηχέος , ἀλλὰ μάλʼ ἄντην
urn:cts:greekLit:tlg0012.tlg001.allen:18.308#στήσομαι , ἤ κε φέρῃσι μέγα κράτος , ἦ κε φεροίμην .
urn:cts:greekLit:tlg0012.tlg001.allen:18.309#ξυνὸς Ἐνυάλιος , καί τε κτανέοντα κατέκτα .
urn:cts:greekLit:tlg0012.tlg001.allen:18.310#ὣς Ἕκτωρ ἀγόρευʼ , ἐπὶ δὲ Τρῶες κελάδησαν
urn:cts:greekLit:tlg0012.tlg001.allen:18.311#νήπιοι · ἐκ γάρ σφεων φρένας εἵλετο Παλλὰς Ἀθήνη .
urn:cts:greekLit:tlg0012.tlg001.allen:18.312#Ἕκτορι μὲν γὰρ ἐπῄνησαν κακὰ μητιόωντι ,
urn:cts:greekLit:tlg0012.tlg001.allen:18.313#Πουλυδάμαντι δʼ ἄρʼ οὔ τις ὃς ἐσθλὴν φράζετο βουλήν .
urn:cts:greekLit:tlg0012.tlg001.allen:18.314#δόρπον ἔπειθʼ εἵλοντο κατὰ στρατόν · αὐτὰρ Ἀχαιοὶ
urn:cts:greekLit:tlg0012.tlg001.allen:18.315#παννύχιοι Πάτροκλον ἀνεστενάχοντο γοῶντες .
urn:cts:greekLit:tlg0012.tlg001.allen:18.316#τοῖσι δὲ Πηλεΐδης ἁδινοῦ ἐξῆρχε γόοιο
urn:cts:greekLit:tlg0012.tlg001.allen:18.317#χεῖρας ἐπʼ ἀνδροφόνους θέμενος στήθεσσιν ἑταίρου
urn:cts:greekLit:tlg0012.tlg001.allen:18.318#πυκνὰ μάλα στενάχων ὥς τε λὶς ἠϋγένειος ,
urn:cts:greekLit:tlg0012.tlg001.allen:18.319#ᾧ ῥά θʼ ὑπὸ σκύμνους ἐλαφηβόλος ἁρπάσῃ ἀνὴρ
urn:cts:greekLit:tlg0012.tlg001.allen:18.320#ὕλης ἐκ πυκινῆς · ὃ δέ τʼ ἄχνυται ὕστερος ἐλθών ,
urn:cts:greekLit:tlg0012.tlg001.allen:18.321#πολλὰ δέ τʼ ἄγκεʼ ἐπῆλθε μετʼ ἀνέρος ἴχνιʼ ἐρευνῶν
urn:cts:greekLit:tlg0012.tlg001.allen:18.322#εἴ ποθεν ἐξεύροι · μάλα γὰρ δριμὺς χόλος αἱρεῖ ·
urn:cts:greekLit:tlg0012.tlg001.allen:18.323#ὣς ὃ βαρὺ στενάχων μετεφώνεε Μυρμιδόνεσσιν ·
urn:cts:greekLit:tlg0012.tlg001.allen:18.324#ὢ πόποι ἦ ῥʼ ἅλιον ἔπος ἔκβαλον ἤματι κείνῳ
urn:cts:greekLit:tlg0012.tlg001.allen:18.325#θαρσύνων ἥρωα Μενοίτιον ἐν μεγάροισι ·
urn:cts:greekLit:tlg0012.tlg001.allen:18.326#φῆν δέ οἱ εἰς Ὀπόεντα περικλυτὸν υἱὸν ἀπάξειν
urn:cts:greekLit:tlg0012.tlg001.allen:18.327#Ἴλιον ἐκπέρσαντα , λαχόντα τε ληΐδος αἶσαν .
urn:cts:greekLit:tlg0012.tlg001.allen:18.328#ἀλλʼ οὐ Ζεὺς ἄνδρεσσι νοήματα πάντα τελευτᾷ ·
urn:cts:greekLit:tlg0012.tlg001.allen:18.329#ἄμφω γὰρ πέπρωται ὁμοίην γαῖαν ἐρεῦσαι
urn:cts:greekLit:tlg0012.tlg001.allen:18.330#αὐτοῦ ἐνὶ Τροίῃ , ἐπεὶ οὐδʼ ἐμὲ νοστήσαντα
urn:cts:greekLit:tlg0012.tlg001.allen:18.331#δέξεται ἐν μεγάροισι γέρων ἱππηλάτα Πηλεὺς
urn:cts:greekLit:tlg0012.tlg001.allen:18.332#οὐδὲ Θέτις μήτηρ , ἀλλʼ αὐτοῦ γαῖα καθέξει .
urn:cts:greekLit:tlg0012.tlg001.allen:18.333#νῦν δʼ ἐπεὶ οὖν Πάτροκλε σεῦ ὕστερος εἶμʼ ὑπὸ γαῖαν ,
urn:cts:greekLit:tlg0012.tlg001.allen:18.334#οὔ σε πρὶν κτεριῶ πρίν γʼ Ἕκτορος ἐνθάδʼ ἐνεῖκαι
urn:cts:greekLit:tlg0012.tlg001.allen:18.335#τεύχεα καὶ κεφαλὴν μεγαθύμου σοῖο φονῆος ·
urn:cts:greekLit:tlg0012.tlg001.allen:18.336#δώδεκα δὲ προπάροιθε πυρῆς ἀποδειροτομήσω
urn:cts:greekLit:tlg0012.tlg001.allen:18.337#Τρώων ἀγλαὰ τέκνα σέθεν κταμένοιο χολωθείς .
urn:cts:greekLit:tlg0012.tlg001.allen:18.338#τόφρα δέ μοι παρὰ νηυσὶ κορωνίσι κείσεαι αὔτως ,
urn:cts:greekLit:tlg0012.tlg001.allen:18.339#ἀμφὶ δὲ σὲ Τρῳαὶ καὶ Δαρδανίδες βαθύκολποι
urn:cts:greekLit:tlg0012.tlg001.allen:18.340#κλαύσονται νύκτάς τε καὶ ἤματα δάκρυ χέουσαι ,
urn:cts:greekLit:tlg0012.tlg001.allen:18.341#τὰς αὐτοὶ καμόμεσθα βίηφί τε δουρί τε μακρῷ
urn:cts:greekLit:tlg0012.tlg001.allen:18.342#πιείρας πέρθοντε πόλεις μερόπων ἀνθρώπων .
urn:cts:greekLit:tlg0012.tlg001.allen:18.343#ὣς εἰπὼν ἑτάροισιν ἐκέκλετο δῖος Ἀχιλλεὺς
urn:cts:greekLit:tlg0012.tlg001.allen:18.344#ἀμφὶ πυρὶ στῆσαι τρίποδα μέγαν , ὄφρα τάχιστα
urn:cts:greekLit:tlg0012.tlg001.allen:18.345#Πάτροκλον λούσειαν ἄπο βρότον αἱματόεντα .
urn:cts:greekLit:tlg0012.tlg001.allen:18.346#οἳ δὲ λοετροχόον τρίποδʼ ἵστασαν ἐν πυρὶ κηλέῳ ,
urn:cts:greekLit:tlg0012.tlg001.allen:18.347#ἐν δʼ ἄρʼ ὕδωρ ἔχεαν , ὑπὸ δὲ ξύλα δαῖον ἑλόντες .
urn:cts:greekLit:tlg0012.tlg001.allen:18.348#γάστρην μὲν τρίποδος πῦρ ἄμφεπε , θέρμετο δʼ ὕδωρ ·
urn:cts:greekLit:tlg0012.tlg001.allen:18.349#αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ ,
urn:cts:greekLit:tlg0012.tlg001.allen:18.350#καὶ τότε δὴ λοῦσάν τε καὶ ἤλειψαν λίπʼ ἐλαίῳ ,
urn:cts:greekLit:tlg0012.tlg001.allen:18.351#ἐν δʼ ὠτειλὰς πλῆσαν ἀλείφατος ἐννεώροιο ·
urn:cts:greekLit:tlg0012.tlg001.allen:18.352#ἐν λεχέεσσι δὲ θέντες ἑανῷ λιτὶ κάλυψαν
urn:cts:greekLit:tlg0012.tlg001.allen:18.353#ἐς πόδας ἐκ κεφαλῆς , καθύπερθε δὲ φάρεϊ λευκῷ .
urn:cts:greekLit:tlg0012.tlg001.allen:18.354#παννύχιοι μὲν ἔπειτα πόδας ταχὺν ἀμφʼ Ἀχιλῆα
urn:cts:greekLit:tlg0012.tlg001.allen:18.355#Μυρμιδόνες Πάτροκλον ἀνεστενάχοντο γοῶντες ·
urn:cts:greekLit:tlg0012.tlg001.allen:18.356#Ζεὺς δʼ Ἥρην προσέειπε κασιγνήτην ἄλοχόν τε ·
urn:cts:greekLit:tlg0012.tlg001.allen:18.357#ἔπρηξας καὶ ἔπειτα βοῶπις πότνια Ἥρη
urn:cts:greekLit:tlg0012.tlg001.allen:18.358#ἀνστήσασʼ Ἀχιλῆα πόδας ταχύν · ἦ ῥά νυ σεῖο
urn:cts:greekLit:tlg0012.tlg001.allen:18.359#ἐξ αὐτῆς ἐγένοντο κάρη κομόωντες Ἀχαιοί .
urn:cts:greekLit:tlg0012.tlg001.allen:18.360#τὸν δʼ ἠμείβετʼ ἔπειτα βοῶπις πότνια Ἥρη ·
urn:cts:greekLit:tlg0012.tlg001.allen:18.361#αἰνότατε Κρονίδη ποῖον τὸν μῦθον ἔειπες .
urn:cts:greekLit:tlg0012.tlg001.allen:18.362#καὶ μὲν δή πού τις μέλλει βροτὸς ἀνδρὶ τελέσσαι ,
urn:cts:greekLit:tlg0012.tlg001.allen:18.363#ὅς περ θνητός τʼ ἐστὶ καὶ οὐ τόσα μήδεα οἶδε ·
urn:cts:greekLit:tlg0012.tlg001.allen:18.364#πῶς δὴ ἔγωγʼ , ἥ φημι θεάων ἔμμεν ἀρίστη ,
urn:cts:greekLit:tlg0012.tlg001.allen:18.365#ἀμφότερον γενεῇ τε καὶ οὕνεκα σὴ παράκοιτις
urn:cts:greekLit:tlg0012.tlg001.allen:18.366#κέκλημαι , σὺ δὲ πᾶσι μετʼ ἀθανάτοισιν ἀνάσσεις ,
urn:cts:greekLit:tlg0012.tlg001.allen:18.367#οὐκ ὄφελον Τρώεσσι κοτεσσαμένη κακὰ ῥάψαι ;
urn:cts:greekLit:tlg0012.tlg001.allen:18.368#ὣς οἳ μὲν τοιαῦτα πρὸς ἀλλήλους ἀγόρευον ·
urn:cts:greekLit:tlg0012.tlg001.allen:18.369#Ἡφαίστου δʼ ἵκανε δόμον Θέτις ἀργυρόπεζα
urn:cts:greekLit:tlg0012.tlg001.allen:18.370#ἄφθιτον ἀστερόεντα μεταπρεπέʼ ἀθανάτοισι
urn:cts:greekLit:tlg0012.tlg001.allen:18.371#χάλκεον , ὅν ῥʼ αὐτὸς ποιήσατο κυλλοποδίων .
urn:cts:greekLit:tlg0012.tlg001.allen:18.372#τὸν δʼ εὗρʼ ἱδρώοντα ἑλισσόμενον περὶ φύσας
urn:cts:greekLit:tlg0012.tlg001.allen:18.373#σπεύδοντα · τρίποδας γὰρ ἐείκοσι πάντας ἔτευχεν
urn:cts:greekLit:tlg0012.tlg001.allen:18.374#ἑστάμεναι περὶ τοῖχον ἐϋσταθέος μεγάροιο ,
urn:cts:greekLit:tlg0012.tlg001.allen:18.375#χρύσεα δέ σφʼ ὑπὸ κύκλα ἑκάστῳ πυθμένι θῆκεν ,
urn:cts:greekLit:tlg0012.tlg001.allen:18.376#ὄφρά οἱ αὐτόματοι θεῖον δυσαίατʼ ἀγῶνα
urn:cts:greekLit:tlg0012.tlg001.allen:18.377#ἠδʼ αὖτις πρὸς δῶμα νεοίατο θαῦμα ἰδέσθαι .
urn:cts:greekLit:tlg0012.tlg001.allen:18.378#οἳ δʼ ἤτοι τόσσον μὲν ἔχον τέλος , οὔατα δʼ οὔ πω
urn:cts:greekLit:tlg0012.tlg001.allen:18.379#δαιδάλεα προσέκειτο · τά ῥʼ ἤρτυε , κόπτε δὲ δεσμούς .
urn:cts:greekLit:tlg0012.tlg001.allen:18.380#ὄφρʼ ὅ γε ταῦτʼ ἐπονεῖτο ἰδυίῃσι πραπίδεσσι ,
urn:cts:greekLit:tlg0012.tlg001.allen:18.381#τόφρά οἱ ἐγγύθεν ἦλθε θεὰ Θέτις ἀργυρόπεζα .
urn:cts:greekLit:tlg0012.tlg001.allen:18.382#τὴν δὲ ἴδε προμολοῦσα Χάρις λιπαροκρήδεμνος
urn:cts:greekLit:tlg0012.tlg001.allen:18.383#καλή , τὴν ὤπυιε περικλυτὸς ἀμφιγυήεις ·
urn:cts:greekLit:tlg0012.tlg001.allen:18.384#ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:18.385#τίπτε Θέτι τανύπεπλε ἱκάνεις ἡμέτερον δῶ
urn:cts:greekLit:tlg0012.tlg001.allen:18.386#αἰδοίη τε φίλη τε ; πάρος γε μὲν οὔ τι θαμίζεις .
urn:cts:greekLit:tlg0012.tlg001.allen:18.387#ἀλλʼ ἕπεο προτέρω , ἵνα τοι πὰρ ξείνια θείω .
urn:cts:greekLit:tlg0012.tlg001.allen:18.388#ὣς ἄρα φωνήσασα πρόσω ἄγε δῖα θεάων .
urn:cts:greekLit:tlg0012.tlg001.allen:18.389#τὴν μὲν ἔπειτα καθεῖσεν ἐπὶ θρόνου ἀργυροήλου
urn:cts:greekLit:tlg0012.tlg001.allen:18.390#καλοῦ δαιδαλέου · ὑπὸ δὲ θρῆνυς ποσὶν ἦεν ·
urn:cts:greekLit:tlg0012.tlg001.allen:18.391#κέκλετο δʼ Ἥφαιστον κλυτοτέχνην εἶπέ τε μῦθον ·
urn:cts:greekLit:tlg0012.tlg001.allen:18.392#Ἥφαιστε πρόμολʼ ὧδε · Θέτις νύ τι σεῖο χατίζει .
urn:cts:greekLit:tlg0012.tlg001.allen:18.393#τὴν δʼ ἠμείβετʼ ἔπειτα περικλυτὸς ἀμφιγυήεις ·
urn:cts:greekLit:tlg0012.tlg001.allen:18.394#ἦ ῥά νύ μοι δεινή τε καὶ αἰδοίη θεὸς ἔνδον ,
urn:cts:greekLit:tlg0012.tlg001.allen:18.395#ἥ μʼ ἐσάωσʼ ὅτε μʼ ἄλγος ἀφίκετο τῆλε πεσόντα
urn:cts:greekLit:tlg0012.tlg001.allen:18.396#μητρὸς ἐμῆς ἰότητι κυνώπιδος , ἥ μʼ ἐθέλησε
urn:cts:greekLit:tlg0012.tlg001.allen:18.397#κρύψαι χωλὸν ἐόντα · τότʼ ἂν πάθον ἄλγεα θυμῷ ,
urn:cts:greekLit:tlg0012.tlg001.allen:18.398#εἰ μή μʼ Εὐρυνόμη τε Θέτις θʼ ὑπεδέξατο κόλπῳ
urn:cts:greekLit:tlg0012.tlg001.allen:18.399#Εὐρυνόμη θυγάτηρ ἀψορρόου Ὠκεανοῖο .
urn:cts:greekLit:tlg0012.tlg001.allen:18.400#τῇσι παρʼ εἰνάετες χάλκευον δαίδαλα πολλά ,
urn:cts:greekLit:tlg0012.tlg001.allen:18.401#πόρπας τε γναμπτάς θʼ ἕλικας κάλυκάς τε καὶ ὅρμους
urn:cts:greekLit:tlg0012.tlg001.allen:18.402#ἐν σπῆϊ γλαφυρῷ · περὶ δὲ ῥόος Ὠκεανοῖο
urn:cts:greekLit:tlg0012.tlg001.allen:18.403#ἀφρῷ μορμύρων ῥέεν ἄσπετος · οὐδέ τις ἄλλος
urn:cts:greekLit:tlg0012.tlg001.allen:18.404#ᾔδεεν οὔτε θεῶν οὔτε θνητῶν ἀνθρώπων ,
urn:cts:greekLit:tlg0012.tlg001.allen:18.405#ἀλλὰ Θέτις τε καὶ Εὐρυνόμη ἴσαν , αἵ μʼ ἐσάωσαν .
urn:cts:greekLit:tlg0012.tlg001.allen:18.406#ἣ νῦν ἡμέτερον δόμον ἵκει · τώ με μάλα χρεὼ
urn:cts:greekLit:tlg0012.tlg001.allen:18.407#πάντα Θέτι καλλιπλοκάμῳ ζῳάγρια τίνειν .
urn:cts:greekLit:tlg0012.tlg001.allen:18.408#ἀλλὰ σὺ μὲν νῦν οἱ παράθες ξεινήϊα καλά ,
urn:cts:greekLit:tlg0012.tlg001.allen:18.409#ὄφρʼ ἂν ἐγὼ φύσας ἀποθείομαι ὅπλά τε πάντα .
urn:cts:greekLit:tlg0012.tlg001.allen:18.410#ἦ , καὶ ἀπʼ ἀκμοθέτοιο πέλωρ αἴητον ἀνέστη
urn:cts:greekLit:tlg0012.tlg001.allen:18.411#χωλεύων · ὑπὸ δὲ κνῆμαι ῥώοντο ἀραιαί .
urn:cts:greekLit:tlg0012.tlg001.allen:18.412#φύσας μέν ῥʼ ἀπάνευθε τίθει πυρός , ὅπλά τε πάντα
urn:cts:greekLit:tlg0012.tlg001.allen:18.413#λάρνακʼ ἐς ἀργυρέην συλλέξατο , τοῖς ἐπονεῖτο ·
urn:cts:greekLit:tlg0012.tlg001.allen:18.414#σπόγγῳ δʼ ἀμφὶ πρόσωπα καὶ ἄμφω χεῖρʼ ἀπομόργνυ
urn:cts:greekLit:tlg0012.tlg001.allen:18.415#αὐχένα τε στιβαρὸν καὶ στήθεα λαχνήεντα ,
urn:cts:greekLit:tlg0012.tlg001.allen:18.416#δῦ δὲ χιτῶνʼ , ἕλε δὲ σκῆπτρον παχύ , βῆ δὲ θύραζε
urn:cts:greekLit:tlg0012.tlg001.allen:18.417#χωλεύων · ὑπὸ δʼ ἀμφίπολοι ῥώοντο ἄνακτι
urn:cts:greekLit:tlg0012.tlg001.allen:18.418#χρύσειαι ζωῇσι νεήνισιν εἰοικυῖαι .
urn:cts:greekLit:tlg0012.tlg001.allen:18.419#τῇς ἐν μὲν νόος ἐστὶ μετὰ φρεσίν , ἐν δὲ καὶ αὐδὴ
urn:cts:greekLit:tlg0012.tlg001.allen:18.420#καὶ σθένος , ἀθανάτων δὲ θεῶν ἄπο ἔργα ἴσασιν .
urn:cts:greekLit:tlg0012.tlg001.allen:18.421#αἳ μὲν ὕπαιθα ἄνακτος ἐποίπνυον · αὐτὰρ ὃ ἔρρων
urn:cts:greekLit:tlg0012.tlg001.allen:18.422#πλησίον , ἔνθα Θέτις περ , ἐπὶ θρόνου ἷζε φαεινοῦ ,
urn:cts:greekLit:tlg0012.tlg001.allen:18.423#ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:18.424#τίπτε Θέτι τανύπεπλε ἱκάνεις ἡμέτερον δῶ
urn:cts:greekLit:tlg0012.tlg001.allen:18.425#αἰδοίη τε φίλη τε ; πάρος γε μὲν οὔ τι θαμίζεις .
urn:cts:greekLit:tlg0012.tlg001.allen:18.426#αὔδα ὅ τι φρονέεις · τελέσαι δέ με θυμὸς ἄνωγεν ,
urn:cts:greekLit:tlg0012.tlg001.allen:18.427#εἰ δύναμαι τελέσαι γε καὶ εἰ τετελεσμένον ἐστίν .
urn:cts:greekLit:tlg0012.tlg001.allen:18.428#τὸν δʼ ἠμείβετʼ ἔπειτα Θέτις κατὰ δάκρυ χέουσα ·
urn:cts:greekLit:tlg0012.tlg001.allen:18.429#Ἥφαιστʼ , ἦ ἄρα δή τις , ὅσαι θεαί εἰσʼ ἐν Ὀλύμπῳ ,
urn:cts:greekLit:tlg0012.tlg001.allen:18.430#τοσσάδʼ ἐνὶ φρεσὶν ᾗσιν ἀνέσχετο κήδεα λυγρὰ
urn:cts:greekLit:tlg0012.tlg001.allen:18.431#ὅσσʼ ἐμοὶ ἐκ πασέων Κρονίδης Ζεὺς ἄλγεʼ ἔδωκεν ;
urn:cts:greekLit:tlg0012.tlg001.allen:18.432#ἐκ μέν μʼ ἀλλάων ἁλιάων ἀνδρὶ δάμασσεν
urn:cts:greekLit:tlg0012.tlg001.allen:18.433#Αἰακίδῃ Πηλῆϊ , καὶ ἔτλην ἀνέρος εὐνὴν
urn:cts:greekLit:tlg0012.tlg001.allen:18.434#πολλὰ μάλʼ οὐκ ἐθέλουσα . ὃ μὲν δὴ γήραϊ λυγρῷ
urn:cts:greekLit:tlg0012.tlg001.allen:18.435#κεῖται ἐνὶ μεγάροις ἀρημένος , ἄλλα δέ μοι νῦν ,
urn:cts:greekLit:tlg0012.tlg001.allen:18.436#υἱὸν ἐπεί μοι δῶκε γενέσθαί τε τραφέμεν τε
urn:cts:greekLit:tlg0012.tlg001.allen:18.437#ἔξοχον ἡρώων · ὃ δʼ ἀνέδραμεν ἔρνεϊ ἶσος ·
urn:cts:greekLit:tlg0012.tlg001.allen:18.438#τὸν μὲν ἐγὼ θρέψασα φυτὸν ὣς γουνῷ ἀλωῆς
urn:cts:greekLit:tlg0012.tlg001.allen:18.439#νηυσὶν ἐπιπροέηκα κορωνίσιν Ἴλιον εἴσω
urn:cts:greekLit:tlg0012.tlg001.allen:18.440#Τρωσὶ μαχησόμενον · τὸν δʼ οὐχ ὑποδέξομαι αὖτις
urn:cts:greekLit:tlg0012.tlg001.allen:18.441#οἴκαδε νοστήσαντα δόμον Πηλήϊον εἴσω .
urn:cts:greekLit:tlg0012.tlg001.allen:18.442#ὄφρα δέ μοι ζώει καὶ ὁρᾷ φάος ἠελίοιο
urn:cts:greekLit:tlg0012.tlg001.allen:18.443#ἄχνυται , οὐδέ τί οἱ δύναμαι χραισμῆσαι ἰοῦσα .
urn:cts:greekLit:tlg0012.tlg001.allen:18.444#κούρην ἣν ἄρα οἱ γέρας ἔξελον υἷες Ἀχαιῶν ,
urn:cts:greekLit:tlg0012.tlg001.allen:18.445#τὴν ἂψ ἐκ χειρῶν ἕλετο κρείων Ἀγαμέμνων .
urn:cts:greekLit:tlg0012.tlg001.allen:18.446#ἤτοι ὃ τῆς ἀχέων φρένας ἔφθιεν · αὐτὰρ Ἀχαιοὺς
urn:cts:greekLit:tlg0012.tlg001.allen:18.447#Τρῶες ἐπὶ πρύμνῃσιν ἐείλεον , οὐδὲ θύραζε
urn:cts:greekLit:tlg0012.tlg001.allen:18.448#εἴων ἐξιέναι · τὸν δὲ λίσσοντο γέροντες
urn:cts:greekLit:tlg0012.tlg001.allen:18.449#Ἀργείων , καὶ πολλὰ περικλυτὰ δῶρʼ ὀνόμαζον .
urn:cts:greekLit:tlg0012.tlg001.allen:18.450#ἔνθʼ αὐτὸς μὲν ἔπειτʼ ἠναίνετο λοιγὸν ἀμῦναι ,
urn:cts:greekLit:tlg0012.tlg001.allen:18.451#αὐτὰρ ὃ Πάτροκλον περὶ μὲν τὰ ἃ τεύχεα ἕσσε ,
urn:cts:greekLit:tlg0012.tlg001.allen:18.452#πέμπε δέ μιν πόλεμον δέ , πολὺν δʼ ἅμα λαὸν ὄπασσε .
urn:cts:greekLit:tlg0012.tlg001.allen:18.453#πᾶν δʼ ἦμαρ μάρναντο περὶ Σκαιῇσι πύλῃσι ·
urn:cts:greekLit:tlg0012.tlg001.allen:18.454#καί νύ κεν αὐτῆμαρ πόλιν ἔπραθον , εἰ μὴ Ἀπόλλων
urn:cts:greekLit:tlg0012.tlg001.allen:18.455#πολλὰ κακὰ ῥέξαντα Μενοιτίου ἄλκιμον υἱὸν
urn:cts:greekLit:tlg0012.tlg001.allen:18.456#ἔκτανʼ ἐνὶ προμάχοισι καὶ Ἕκτορι κῦδος ἔδωκε .
urn:cts:greekLit:tlg0012.tlg001.allen:18.457#τοὔνεκα νῦν τὰ σὰ γούναθʼ ἱκάνομαι , αἴ κʼ ἐθέλῃσθα
urn:cts:greekLit:tlg0012.tlg001.allen:18.458#υἱεῖ ἐμῷ ὠκυμόρῳ δόμεν ἀσπίδα καὶ τρυφάλειαν
urn:cts:greekLit:tlg0012.tlg001.allen:18.459#καὶ καλὰς κνημῖδας ἐπισφυρίοις ἀραρυίας
urn:cts:greekLit:tlg0012.tlg001.allen:18.460#καὶ θώρηχʼ · ὃ γὰρ ἦν οἱ ἀπώλεσε πιστὸς ἑταῖρος
urn:cts:greekLit:tlg0012.tlg001.allen:18.461#Τρωσὶ δαμείς · ὃ δὲ κεῖται ἐπὶ χθονὶ θυμὸν ἀχεύων .
urn:cts:greekLit:tlg0012.tlg001.allen:18.462#τὴν δʼ ἠμείβετʼ ἔπειτα περικλυτὸς ἀμφιγυήεις ·
urn:cts:greekLit:tlg0012.tlg001.allen:18.463#θάρσει · μή τοι ταῦτα μετὰ φρεσὶ σῇσι μελόντων .
urn:cts:greekLit:tlg0012.tlg001.allen:18.464#αἲ γάρ μιν θανάτοιο δυσηχέος ὧδε δυναίμην
urn:cts:greekLit:tlg0012.tlg001.allen:18.465#νόσφιν ἀποκρύψαι , ὅτε μιν μόρος αἰνὸς ἱκάνοι ,
urn:cts:greekLit:tlg0012.tlg001.allen:18.466#ὥς οἱ τεύχεα καλὰ παρέσσεται , οἷά τις αὖτε
urn:cts:greekLit:tlg0012.tlg001.allen:18.467#ἀνθρώπων πολέων θαυμάσσεται , ὅς κεν ἴδηται .
urn:cts:greekLit:tlg0012.tlg001.allen:18.468#ὣς εἰπὼν τὴν μὲν λίπεν αὐτοῦ , βῆ δʼ ἐπὶ φύσας ·
urn:cts:greekLit:tlg0012.tlg001.allen:18.469#τὰς δʼ ἐς πῦρ ἔτρεψε κέλευσέ τε ἐργάζεσθαι .
urn:cts:greekLit:tlg0012.tlg001.allen:18.470#φῦσαι δʼ ἐν χοάνοισιν ἐείκοσι πᾶσαι ἐφύσων
urn:cts:greekLit:tlg0012.tlg001.allen:18.471#παντοίην εὔπρηστον ἀϋτμὴν ἐξανιεῖσαι ,
urn:cts:greekLit:tlg0012.tlg001.allen:18.472#ἄλλοτε μὲν σπεύδοντι παρέμμεναι , ἄλλοτε δʼ αὖτε ,
urn:cts:greekLit:tlg0012.tlg001.allen:18.473#ὅππως Ἥφαιστός τʼ ἐθέλοι καὶ ἔργον ἄνοιτο .
urn:cts:greekLit:tlg0012.tlg001.allen:18.474#χαλκὸν δʼ ἐν πυρὶ βάλλεν ἀτειρέα κασσίτερόν τε
urn:cts:greekLit:tlg0012.tlg001.allen:18.475#καὶ χρυσὸν τιμῆντα καὶ ἄργυρον · αὐτὰρ ἔπειτα
urn:cts:greekLit:tlg0012.tlg001.allen:18.476#θῆκεν ἐν ἀκμοθέτῳ μέγαν ἄκμονα , γέντο δὲ χειρὶ
urn:cts:greekLit:tlg0012.tlg001.allen:18.477#ῥαιστῆρα κρατερήν , ἑτέρηφι δὲ γέντο πυράγρην .
urn:cts:greekLit:tlg0012.tlg001.allen:18.478#ποίει δὲ πρώτιστα σάκος μέγα τε στιβαρόν τε
urn:cts:greekLit:tlg0012.tlg001.allen:18.479#πάντοσε δαιδάλλων , περὶ δʼ ἄντυγα βάλλε φαεινὴν
urn:cts:greekLit:tlg0012.tlg001.allen:18.480#τρίπλακα μαρμαρέην , ἐκ δʼ ἀργύρεον τελαμῶνα .
urn:cts:greekLit:tlg0012.tlg001.allen:18.481#πέντε δʼ ἄρʼ αὐτοῦ ἔσαν σάκεος πτύχες · αὐτὰρ ἐν αὐτῷ
urn:cts:greekLit:tlg0012.tlg001.allen:18.482#ποίει δαίδαλα πολλὰ ἰδυίῃσι πραπίδεσσιν .
urn:cts:greekLit:tlg0012.tlg001.allen:18.483#ἐν μὲν γαῖαν ἔτευξʼ , ἐν δʼ οὐρανόν , ἐν δὲ θάλασσαν ,
urn:cts:greekLit:tlg0012.tlg001.allen:18.484#ἠέλιόν τʼ ἀκάμαντα σελήνην τε πλήθουσαν ,
urn:cts:greekLit:tlg0012.tlg001.allen:18.485#ἐν δὲ τὰ τείρεα πάντα , τά τʼ οὐρανὸς ἐστεφάνωται ,
urn:cts:greekLit:tlg0012.tlg001.allen:18.486#Πληϊάδας θʼ Ὑάδας τε τό τε σθένος Ὠρίωνος
urn:cts:greekLit:tlg0012.tlg001.allen:18.487#Ἄρκτόν θʼ , ἣν καὶ Ἄμαξαν ἐπίκλησιν καλέουσιν ,
urn:cts:greekLit:tlg0012.tlg001.allen:18.488#ἥ τʼ αὐτοῦ στρέφεται καί τʼ Ὠρίωνα δοκεύει ,
urn:cts:greekLit:tlg0012.tlg001.allen:18.489#οἴη δʼ ἄμμορός ἐστι λοετρῶν Ὠκεανοῖο .
urn:cts:greekLit:tlg0012.tlg001.allen:18.490#ἐν δὲ δύω ποίησε πόλεις μερόπων ἀνθρώπων
urn:cts:greekLit:tlg0012.tlg001.allen:18.491#καλάς . ἐν τῇ μέν ῥα γάμοι τʼ ἔσαν εἰλαπίναι τε ,
urn:cts:greekLit:tlg0012.tlg001.allen:18.492#νύμφας δʼ ἐκ θαλάμων δαΐδων ὕπο λαμπομενάων
urn:cts:greekLit:tlg0012.tlg001.allen:18.493#ἠγίνεον ἀνὰ ἄστυ , πολὺς δʼ ὑμέναιος ὀρώρει ·
urn:cts:greekLit:tlg0012.tlg001.allen:18.494#κοῦροι δʼ ὀρχηστῆρες ἐδίνεον , ἐν δʼ ἄρα τοῖσιν
urn:cts:greekLit:tlg0012.tlg001.allen:18.495#αὐλοὶ φόρμιγγές τε βοὴν ἔχον · αἳ δὲ γυναῖκες
urn:cts:greekLit:tlg0012.tlg001.allen:18.496#ἱστάμεναι θαύμαζον ἐπὶ προθύροισιν ἑκάστη .
urn:cts:greekLit:tlg0012.tlg001.allen:18.497#λαοὶ δʼ εἰν ἀγορῇ ἔσαν ἀθρόοι · ἔνθα δὲ νεῖκος
urn:cts:greekLit:tlg0012.tlg001.allen:18.498#ὠρώρει , δύο δʼ ἄνδρες ἐνείκεον εἵνεκα ποινῆς
urn:cts:greekLit:tlg0012.tlg001.allen:18.499#ἀνδρὸς ἀποφθιμένου · ὃ μὲν εὔχετο πάντʼ ἀποδοῦναι
urn:cts:greekLit:tlg0012.tlg001.allen:18.500#δήμῳ πιφαύσκων , ὃ δʼ ἀναίνετο μηδὲν ἑλέσθαι ·
urn:cts:greekLit:tlg0012.tlg001.allen:18.501#ἄμφω δʼ ἱέσθην ἐπὶ ἴστορι πεῖραρ ἑλέσθαι .
urn:cts:greekLit:tlg0012.tlg001.allen:18.502#λαοὶ δʼ ἀμφοτέροισιν ἐπήπυον ἀμφὶς ἀρωγοί ·
urn:cts:greekLit:tlg0012.tlg001.allen:18.503#κήρυκες δʼ ἄρα λαὸν ἐρήτυον · οἳ δὲ γέροντες
urn:cts:greekLit:tlg0012.tlg001.allen:18.504#εἵατʼ ἐπὶ ξεστοῖσι λίθοις ἱερῷ ἐνὶ κύκλῳ ,
urn:cts:greekLit:tlg0012.tlg001.allen:18.505#σκῆπτρα δὲ κηρύκων ἐν χέρσʼ ἔχον ἠεροφώνων ·
urn:cts:greekLit:tlg0012.tlg001.allen:18.506#τοῖσιν ἔπειτʼ ἤϊσσον , ἀμοιβηδὶς δὲ δίκαζον .
urn:cts:greekLit:tlg0012.tlg001.allen:18.507#κεῖτο δʼ ἄρʼ ἐν μέσσοισι δύω χρυσοῖο τάλαντα ,
urn:cts:greekLit:tlg0012.tlg001.allen:18.508#τῷ δόμεν ὃς μετὰ τοῖσι δίκην ἰθύντατα εἴποι .
urn:cts:greekLit:tlg0012.tlg001.allen:18.509#τὴν δʼ ἑτέρην πόλιν ἀμφὶ δύω στρατοὶ ἥατο λαῶν
urn:cts:greekLit:tlg0012.tlg001.allen:18.510#τεύχεσι λαμπόμενοι · δίχα δέ σφισιν ἥνδανε βουλή ,
urn:cts:greekLit:tlg0012.tlg001.allen:18.511#ἠὲ διαπραθέειν ἢ ἄνδιχα πάντα δάσασθαι
urn:cts:greekLit:tlg0012.tlg001.allen:18.512#κτῆσιν ὅσην πτολίεθρον ἐπήρατον ἐντὸς ἔεργεν ·
urn:cts:greekLit:tlg0012.tlg001.allen:18.513#οἳ δʼ οὔ πω πείθοντο , λόχῳ δʼ ὑπεθωρήσσοντο .
urn:cts:greekLit:tlg0012.tlg001.allen:18.514#τεῖχος μέν ῥʼ ἄλοχοί τε φίλαι καὶ νήπια τέκνα
urn:cts:greekLit:tlg0012.tlg001.allen:18.515#ῥύατʼ ἐφεσταότες , μετὰ δʼ ἀνέρες οὓς ἔχε γῆρας ·
urn:cts:greekLit:tlg0012.tlg001.allen:18.516#οἳ δʼ ἴσαν · ἦρχε δʼ ἄρά σφιν Ἄρης καὶ Παλλὰς Ἀθήνη
urn:cts:greekLit:tlg0012.tlg001.allen:18.517#ἄμφω χρυσείω , χρύσεια δὲ εἵματα ἕσθην ,
urn:cts:greekLit:tlg0012.tlg001.allen:18.518#καλὼ καὶ μεγάλω σὺν τεύχεσιν , ὥς τε θεώ περ
urn:cts:greekLit:tlg0012.tlg001.allen:18.519#ἀμφὶς ἀριζήλω · λαοὶ δʼ ὑπολίζονες ἦσαν .
urn:cts:greekLit:tlg0012.tlg001.allen:18.520#οἳ δʼ ὅτε δή ῥʼ ἵκανον ὅθι σφίσιν εἶκε λοχῆσαι
urn:cts:greekLit:tlg0012.tlg001.allen:18.521#ἐν ποταμῷ , ὅθι τʼ ἀρδμὸς ἔην πάντεσσι βοτοῖσιν ,
urn:cts:greekLit:tlg0012.tlg001.allen:18.522#ἔνθʼ ἄρα τοί γʼ ἵζοντʼ εἰλυμένοι αἴθοπι χαλκῷ .
urn:cts:greekLit:tlg0012.tlg001.allen:18.523#τοῖσι δʼ ἔπειτʼ ἀπάνευθε δύω σκοποὶ εἵατο λαῶν
urn:cts:greekLit:tlg0012.tlg001.allen:18.524#δέγμενοι ὁππότε μῆλα ἰδοίατο καὶ ἕλικας βοῦς .
urn:cts:greekLit:tlg0012.tlg001.allen:18.525#οἳ δὲ τάχα προγένοντο , δύω δʼ ἅμʼ ἕποντο νομῆες
urn:cts:greekLit:tlg0012.tlg001.allen:18.526#τερπόμενοι σύριγξι · δόλον δʼ οὔ τι προνόησαν .
urn:cts:greekLit:tlg0012.tlg001.allen:18.527#οἳ μὲν τὰ προϊδόντες ἐπέδραμον , ὦκα δʼ ἔπειτα
urn:cts:greekLit:tlg0012.tlg001.allen:18.528#τάμνοντʼ ἀμφὶ βοῶν ἀγέλας καὶ πώεα καλὰ
urn:cts:greekLit:tlg0012.tlg001.allen:18.529#ἀργεννέων οἰῶν , κτεῖνον δʼ ἐπὶ μηλοβοτῆρας .
urn:cts:greekLit:tlg0012.tlg001.allen:18.530#οἳ δʼ ὡς οὖν ἐπύθοντο πολὺν κέλαδον παρὰ βουσὶν
urn:cts:greekLit:tlg0012.tlg001.allen:18.531#εἰράων προπάροιθε καθήμενοι , αὐτίκʼ ἐφʼ ἵππων
urn:cts:greekLit:tlg0012.tlg001.allen:18.532#βάντες ἀερσιπόδων μετεκίαθον , αἶψα δʼ ἵκοντο .
urn:cts:greekLit:tlg0012.tlg001.allen:18.533#στησάμενοι δʼ ἐμάχοντο μάχην ποταμοῖο παρʼ ὄχθας ,
urn:cts:greekLit:tlg0012.tlg001.allen:18.534#βάλλον δʼ ἀλλήλους χαλκήρεσιν ἐγχείῃσιν .
urn:cts:greekLit:tlg0012.tlg001.allen:18.535#ἐν δʼ Ἔρις ἐν δὲ Κυδοιμὸς ὁμίλεον , ἐν δʼ ὀλοὴ Κήρ ,
urn:cts:greekLit:tlg0012.tlg001.allen:18.536#ἄλλον ζωὸν ἔχουσα νεούτατον , ἄλλον ἄουτον ,
urn:cts:greekLit:tlg0012.tlg001.allen:18.537#ἄλλον τεθνηῶτα κατὰ μόθον ἕλκε ποδοῖιν ·
urn:cts:greekLit:tlg0012.tlg001.allen:18.538#εἷμα δʼ ἔχʼ ἀμφʼ ὤμοισι δαφοινεὸν αἵματι φωτῶν .
urn:cts:greekLit:tlg0012.tlg001.allen:18.539#ὡμίλευν δʼ ὥς τε ζωοὶ βροτοὶ ἠδʼ ἐμάχοντο ,
urn:cts:greekLit:tlg0012.tlg001.allen:18.540#νεκρούς τʼ ἀλλήλων ἔρυον κατατεθνηῶτας .
urn:cts:greekLit:tlg0012.tlg001.allen:18.541#ἐν δʼ ἐτίθει νειὸν μαλακὴν πίειραν ἄρουραν
urn:cts:greekLit:tlg0012.tlg001.allen:18.542#εὐρεῖαν τρίπολον · πολλοὶ δʼ ἀροτῆρες ἐν αὐτῇ
urn:cts:greekLit:tlg0012.tlg001.allen:18.543#ζεύγεα δινεύοντες ἐλάστρεον ἔνθα καὶ ἔνθα .
urn:cts:greekLit:tlg0012.tlg001.allen:18.544#οἳ δʼ ὁπότε στρέψαντες ἱκοίατο τέλσον ἀρούρης ,
urn:cts:greekLit:tlg0012.tlg001.allen:18.545#τοῖσι δʼ ἔπειτʼ ἐν χερσὶ δέπας μελιηδέος οἴνου
urn:cts:greekLit:tlg0012.tlg001.allen:18.546#δόσκεν ἀνὴρ ἐπιών · τοὶ δὲ στρέψασκον ἀνʼ ὄγμους ,
urn:cts:greekLit:tlg0012.tlg001.allen:18.547#ἱέμενοι νειοῖο βαθείης τέλσον ἱκέσθαι .
urn:cts:greekLit:tlg0012.tlg001.allen:18.548#ἣ δὲ μελαίνετʼ ὄπισθεν , ἀρηρομένῃ δὲ ἐῴκει ,
urn:cts:greekLit:tlg0012.tlg001.allen:18.549#χρυσείη περ ἐοῦσα · τὸ δὴ περὶ θαῦμα τέτυκτο .
urn:cts:greekLit:tlg0012.tlg001.allen:18.550#ἐν δʼ ἐτίθει τέμενος βασιλήϊον · ἔνθα δʼ ἔριθοι
urn:cts:greekLit:tlg0012.tlg001.allen:18.551#ἤμων ὀξείας δρεπάνας ἐν χερσὶν ἔχοντες .
urn:cts:greekLit:tlg0012.tlg001.allen:18.552#δράγματα δʼ ἄλλα μετʼ ὄγμον ἐπήτριμα πῖπτον ἔραζε ,
urn:cts:greekLit:tlg0012.tlg001.allen:18.553#ἄλλα δʼ ἀμαλλοδετῆρες ἐν ἐλλεδανοῖσι δέοντο .
urn:cts:greekLit:tlg0012.tlg001.allen:18.554#τρεῖς δʼ ἄρʼ ἀμαλλοδετῆρες ἐφέστασαν · αὐτὰρ ὄπισθε
urn:cts:greekLit:tlg0012.tlg001.allen:18.555#παῖδες δραγμεύοντες ἐν ἀγκαλίδεσσι φέροντες
urn:cts:greekLit:tlg0012.tlg001.allen:18.556#ἀσπερχὲς πάρεχον · βασιλεὺς δʼ ἐν τοῖσι σιωπῇ
urn:cts:greekLit:tlg0012.tlg001.allen:18.557#σκῆπτρον ἔχων ἑστήκει ἐπʼ ὄγμου γηθόσυνος κῆρ .
urn:cts:greekLit:tlg0012.tlg001.allen:18.558#κήρυκες δʼ ἀπάνευθεν ὑπὸ δρυῒ δαῖτα πένοντο ,
urn:cts:greekLit:tlg0012.tlg001.allen:18.559#βοῦν δʼ ἱερεύσαντες μέγαν ἄμφεπον · αἳ δὲ γυναῖκες
urn:cts:greekLit:tlg0012.tlg001.allen:18.560#δεῖπνον ἐρίθοισιν λεύκʼ ἄλφιτα πολλὰ πάλυνον .
urn:cts:greekLit:tlg0012.tlg001.allen:18.561#ἐν δʼ ἐτίθει σταφυλῇσι μέγα βρίθουσαν ἀλωὴν
urn:cts:greekLit:tlg0012.tlg001.allen:18.562#καλὴν χρυσείην · μέλανες δʼ ἀνὰ βότρυες ἦσαν ,
urn:cts:greekLit:tlg0012.tlg001.allen:18.563#ἑστήκει δὲ κάμαξι διαμπερὲς ἀργυρέῃσιν .
urn:cts:greekLit:tlg0012.tlg001.allen:18.564#ἀμφὶ δὲ κυανέην κάπετον , περὶ δʼ ἕρκος ἔλασσε
urn:cts:greekLit:tlg0012.tlg001.allen:18.565#κασσιτέρου · μία δʼ οἴη ἀταρπιτὸς ἦεν ἐπʼ αὐτήν ,
urn:cts:greekLit:tlg0012.tlg001.allen:18.566#τῇ νίσοντο φορῆες ὅτε τρυγόῳεν ἀλωήν .
urn:cts:greekLit:tlg0012.tlg001.allen:18.567#παρθενικαὶ δὲ καὶ ἠΐθεοι ἀταλὰ φρονέοντες
urn:cts:greekLit:tlg0012.tlg001.allen:18.568#πλεκτοῖς ἐν ταλάροισι φέρον μελιηδέα καρπόν .
urn:cts:greekLit:tlg0012.tlg001.allen:18.569#τοῖσιν δʼ ἐν μέσσοισι πάϊς φόρμιγγι λιγείῃ
urn:cts:greekLit:tlg0012.tlg001.allen:18.570#ἱμερόεν κιθάριζε , λίνον δʼ ὑπὸ καλὸν ἄειδε
urn:cts:greekLit:tlg0012.tlg001.allen:18.571#λεπταλέῃ φωνῇ · τοὶ δὲ ῥήσσοντες ἁμαρτῇ
urn:cts:greekLit:tlg0012.tlg001.allen:18.572#μολπῇ τʼ ἰυγμῷ τε ποσὶ σκαίροντες ἕποντο .
urn:cts:greekLit:tlg0012.tlg001.allen:18.573#ἐν δʼ ἀγέλην ποίησε βοῶν ὀρθοκραιράων ·
urn:cts:greekLit:tlg0012.tlg001.allen:18.574#αἳ δὲ βόες χρυσοῖο τετεύχατο κασσιτέρου τε ,
urn:cts:greekLit:tlg0012.tlg001.allen:18.575#μυκηθμῷ δʼ ἀπὸ κόπρου ἐπεσσεύοντο νομὸν δὲ
urn:cts:greekLit:tlg0012.tlg001.allen:18.576#πὰρ ποταμὸν κελάδοντα , παρὰ ῥοδανὸν δονακῆα .
urn:cts:greekLit:tlg0012.tlg001.allen:18.577#χρύσειοι δὲ νομῆες ἅμʼ ἐστιχόωντο βόεσσι
urn:cts:greekLit:tlg0012.tlg001.allen:18.578#τέσσαρες , ἐννέα δέ σφι κύνες πόδας ἀργοὶ ἕποντο .
urn:cts:greekLit:tlg0012.tlg001.allen:18.579#σμερδαλέω δὲ λέοντε δύʼ ἐν πρώτῃσι βόεσσι
urn:cts:greekLit:tlg0012.tlg001.allen:18.580#ταῦρον ἐρύγμηλον ἐχέτην · ὃ δὲ μακρὰ μεμυκὼς
urn:cts:greekLit:tlg0012.tlg001.allen:18.581#ἕλκετο · τὸν δὲ κύνες μετεκίαθον ἠδʼ αἰζηοί .
urn:cts:greekLit:tlg0012.tlg001.allen:18.582#τὼ μὲν ἀναρρήξαντε βοὸς μεγάλοιο βοείην
urn:cts:greekLit:tlg0012.tlg001.allen:18.583#ἔγκατα καὶ μέλαν αἷμα λαφύσσετον · οἳ δὲ νομῆες
urn:cts:greekLit:tlg0012.tlg001.allen:18.584#αὔτως ἐνδίεσαν ταχέας κύνας ὀτρύνοντες .
urn:cts:greekLit:tlg0012.tlg001.allen:18.585#οἳ δʼ ἤτοι δακέειν μὲν ἀπετρωπῶντο λεόντων ,
urn:cts:greekLit:tlg0012.tlg001.allen:18.586#ἱστάμενοι δὲ μάλʼ ἐγγὺς ὑλάκτεον ἔκ τʼ ἀλέοντο .
urn:cts:greekLit:tlg0012.tlg001.allen:18.587#ἐν δὲ νομὸν ποίησε περικλυτὸς ἀμφιγυήεις
urn:cts:greekLit:tlg0012.tlg001.allen:18.588#ἐν καλῇ βήσσῃ μέγαν οἰῶν ἀργεννάων ,
urn:cts:greekLit:tlg0012.tlg001.allen:18.589#σταθμούς τε κλισίας τε κατηρεφέας ἰδὲ σηκούς .
urn:cts:greekLit:tlg0012.tlg001.allen:18.590#ἐν δὲ χορὸν ποίκιλλε περικλυτὸς ἀμφιγυήεις ,
urn:cts:greekLit:tlg0012.tlg001.allen:18.591#τῷ ἴκελον οἷόν ποτʼ ἐνὶ Κνωσῷ εὐρείῃ
urn:cts:greekLit:tlg0012.tlg001.allen:18.592#Δαίδαλος ἤσκησεν καλλιπλοκάμῳ Ἀριάδνῃ .
urn:cts:greekLit:tlg0012.tlg001.allen:18.593#ἔνθα μὲν ἠΐθεοι καὶ παρθένοι ἀλφεσίβοιαι
urn:cts:greekLit:tlg0012.tlg001.allen:18.594#ὀρχεῦντʼ ἀλλήλων ἐπὶ καρπῷ χεῖρας ἔχοντες .
urn:cts:greekLit:tlg0012.tlg001.allen:18.595#τῶν δʼ αἳ μὲν λεπτὰς ὀθόνας ἔχον , οἳ δὲ χιτῶνας
urn:cts:greekLit:tlg0012.tlg001.allen:18.596#εἵατʼ ἐϋννήτους , ἦκα στίλβοντας ἐλαίῳ ·
urn:cts:greekLit:tlg0012.tlg001.allen:18.597#καί ῥʼ αἳ μὲν καλὰς στεφάνας ἔχον , οἳ δὲ μαχαίρας
urn:cts:greekLit:tlg0012.tlg001.allen:18.598#εἶχον χρυσείας ἐξ ἀργυρέων τελαμώνων .
urn:cts:greekLit:tlg0012.tlg001.allen:18.599#οἳ δʼ ὁτὲ μὲν θρέξασκον ἐπισταμένοισι πόδεσσι
urn:cts:greekLit:tlg0012.tlg001.allen:18.600#ῥεῖα μάλʼ , ὡς ὅτε τις τροχὸν ἄρμενον ἐν παλάμῃσιν
urn:cts:greekLit:tlg0012.tlg001.allen:18.601#ἑζόμενος κεραμεὺς πειρήσεται , αἴ κε θέῃσιν ·
urn:cts:greekLit:tlg0012.tlg001.allen:18.602#ἄλλοτε δʼ αὖ θρέξασκον ἐπὶ στίχας ἀλλήλοισι .
urn:cts:greekLit:tlg0012.tlg001.allen:18.603#πολλὸς δʼ ἱμερόεντα χορὸν περιίσταθʼ ὅμιλος
urn:cts:greekLit:tlg0012.tlg001.allen:18.604#τερπόμενοι · δοιὼ δὲ κυβιστητῆρε κατʼ αὐτοὺς
urn:cts:greekLit:tlg0012.tlg001.allen:18.605#μολπῆς ἐξάρχοντες ἐδίνευον κατὰ μέσσους .
urn:cts:greekLit:tlg0012.tlg001.allen:18.606#ἐν δʼ ἐτίθει ποταμοῖο μέγα σθένος Ὠκεανοῖο
urn:cts:greekLit:tlg0012.tlg001.allen:18.607#ἄντυγα πὰρ πυμάτην σάκεος πύκα ποιητοῖο .
urn:cts:greekLit:tlg0012.tlg001.allen:18.608#αὐτὰρ ἐπεὶ δὴ τεῦξε σάκος μέγα τε στιβαρόν τε ,
urn:cts:greekLit:tlg0012.tlg001.allen:18.609#τεῦξʼ ἄρα οἱ θώρηκα φαεινότερον πυρὸς αὐγῆς ,
urn:cts:greekLit:tlg0012.tlg001.allen:18.610#τεῦξε δέ οἱ κόρυθα βριαρὴν κροτάφοις ἀραρυῖαν
urn:cts:greekLit:tlg0012.tlg001.allen:18.611#καλὴν δαιδαλέην , ἐπὶ δὲ χρύσεον λόφον ἧκε ,
urn:cts:greekLit:tlg0012.tlg001.allen:18.612#τεῦξε δέ οἱ κνημῖδας ἑανοῦ κασσιτέροιο .
urn:cts:greekLit:tlg0012.tlg001.allen:18.613#αὐτὰρ ἐπεὶ πάνθʼ ὅπλα κάμε κλυτὸς ἀμφιγυήεις ,
urn:cts:greekLit:tlg0012.tlg001.allen:18.614#μητρὸς Ἀχιλλῆος θῆκε προπάροιθεν ἀείρας .
urn:cts:greekLit:tlg0012.tlg001.allen:18.615#ἣ δʼ ἴρηξ ὣς ἆλτο κατʼ Οὐλύμπου νιφόεντος
urn:cts:greekLit:tlg0012.tlg001.allen:18.616#τεύχεα μαρμαίροντα παρʼ Ἡφαίστοιο φέρουσα .
urn:cts:greekLit:tlg0012.tlg001.allen:19.1#Ἠὼς μὲν κροκόπεπλος ἀπʼ Ὠκεανοῖο ῥοάων
urn:cts:greekLit:tlg0012.tlg001.allen:19.2#ὄρνυθʼ , ἵνʼ ἀθανάτοισι φόως φέροι ἠδὲ βροτοῖσιν ·
urn:cts:greekLit:tlg0012.tlg001.allen:19.3#ἣ δʼ ἐς νῆας ἵκανε θεοῦ πάρα δῶρα φέρουσα .
urn:cts:greekLit:tlg0012.tlg001.allen:19.4#εὗρε δὲ Πατρόκλῳ περικείμενον ὃν φίλον υἱὸν
urn:cts:greekLit:tlg0012.tlg001.allen:19.5#κλαίοντα λιγέως · πολέες δʼ ἀμφʼ αὐτὸν ἑταῖροι
urn:cts:greekLit:tlg0012.tlg001.allen:19.6#μύρονθʼ · ἣ δʼ ἐν τοῖσι παρίστατο δῖα θεάων ,
urn:cts:greekLit:tlg0012.tlg001.allen:19.7#ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:19.8#τέκνον ἐμὸν τοῦτον μὲν ἐάσομεν ἀχνύμενοί περ
urn:cts:greekLit:tlg0012.tlg001.allen:19.9#κεῖσθαι , ἐπεὶ δὴ πρῶτα θεῶν ἰότητι δαμάσθη ·
urn:cts:greekLit:tlg0012.tlg001.allen:19.10#τύνη δʼ Ἡφαίστοιο πάρα κλυτὰ τεύχεα δέξο
urn:cts:greekLit:tlg0012.tlg001.allen:19.11#καλὰ μάλʼ , οἷʼ οὔ πώ τις ἀνὴρ ὤμοισι φόρησεν .
urn:cts:greekLit:tlg0012.tlg001.allen:19.12#ὡς ἄρα φωνήσασα θεὰ κατὰ τεύχεʼ ἔθηκε
urn:cts:greekLit:tlg0012.tlg001.allen:19.13#πρόσθεν Ἀχιλλῆος · τὰ δʼ ἀνέβραχε δαίδαλα πάντα .
urn:cts:greekLit:tlg0012.tlg001.allen:19.14#Μυρμιδόνας δʼ ἄρα πάντας ἕλε τρόμος , οὐδέ τις ἔτλη
urn:cts:greekLit:tlg0012.tlg001.allen:19.15#ἄντην εἰσιδέειν , ἀλλʼ ἔτρεσαν . αὐτὰρ Ἀχιλλεὺς
urn:cts:greekLit:tlg0012.tlg001.allen:19.16#ὡς εἶδʼ , ὥς μιν μᾶλλον ἔδυ χόλος , ἐν δέ οἱ ὄσσε
urn:cts:greekLit:tlg0012.tlg001.allen:19.17#δεινὸν ὑπὸ βλεφάρων ὡς εἰ σέλας ἐξεφάανθεν ·
urn:cts:greekLit:tlg0012.tlg001.allen:19.18#τέρπετο δʼ ἐν χείρεσσιν ἔχων θεοῦ ἀγλαὰ δῶρα .
urn:cts:greekLit:tlg0012.tlg001.allen:19.19#αὐτὰρ ἐπεὶ φρεσὶν ᾗσι τετάρπετο δαίδαλα λεύσσων
urn:cts:greekLit:tlg0012.tlg001.allen:19.20#αὐτίκα μητέρα ἣν ἔπεα πτερόεντα προσηύδα ·
urn:cts:greekLit:tlg0012.tlg001.allen:19.21#μῆτερ ἐμὴ τὰ μὲν ὅπλα θεὸς πόρεν οἷʼ ἐπιεικὲς
urn:cts:greekLit:tlg0012.tlg001.allen:19.22#ἔργʼ ἔμεν ἀθανάτων , μὴ δὲ βροτὸν ἄνδρα τελέσσαι .
urn:cts:greekLit:tlg0012.tlg001.allen:19.23#νῦν δʼ ἤτοι μὲν ἐγὼ θωρήξομαι · ἀλλὰ μάλʼ αἰνῶς
urn:cts:greekLit:tlg0012.tlg001.allen:19.24#δείδω μή μοι τόφρα Μενοιτίου ἄλκιμον υἱὸν
urn:cts:greekLit:tlg0012.tlg001.allen:19.25#μυῖαι καδδῦσαι κατὰ χαλκοτύπους ὠτειλὰς
urn:cts:greekLit:tlg0012.tlg001.allen:19.26#εὐλὰς ἐγγείνωνται , ἀεικίσσωσι δὲ νεκρόν ,
urn:cts:greekLit:tlg0012.tlg001.allen:19.27#ἐκ δʼ αἰὼν πέφαται , κατὰ δὲ χρόα πάντα σαπήῃ .
urn:cts:greekLit:tlg0012.tlg001.allen:19.28#τὸν δʼ ἠμείβετʼ ἔπειτα θεὰ Θέτις ἀργυρόπεζα ·
urn:cts:greekLit:tlg0012.tlg001.allen:19.29#τέκνον μή τοι ταῦτα μετὰ φρεσὶ σῇσι μελόντων .
urn:cts:greekLit:tlg0012.tlg001.allen:19.30#τῷ μὲν ἐγὼ πειρήσω ἀλαλκεῖν ἄγρια φῦλα
urn:cts:greekLit:tlg0012.tlg001.allen:19.31#μυίας , αἵ ῥά τε φῶτας ἀρηϊφάτους κατέδουσιν ·
urn:cts:greekLit:tlg0012.tlg001.allen:19.32#ἤν περ γὰρ κεῖταί γε τελεσφόρον εἰς ἐνιαυτόν ,
urn:cts:greekLit:tlg0012.tlg001.allen:19.33#αἰεὶ τῷ γʼ ἔσται χρὼς ἔμπεδος , ἢ καὶ ἀρείων .
urn:cts:greekLit:tlg0012.tlg001.allen:19.34#ἀλλὰ σύ γʼ εἰς ἀγορὴν καλέσας ἥρωας Ἀχαιοὺς
urn:cts:greekLit:tlg0012.tlg001.allen:19.35#μῆνιν ἀποειπὼν Ἀγαμέμνονι ποιμένι λαῶν
urn:cts:greekLit:tlg0012.tlg001.allen:19.36#αἶψα μάλʼ ἐς πόλεμον θωρήσσεο , δύσεο δʼ ἀλκήν .
urn:cts:greekLit:tlg0012.tlg001.allen:19.37#ὣς ἄρα φωνήσασα μένος πολυθαρσὲς ἐνῆκε ,
urn:cts:greekLit:tlg0012.tlg001.allen:19.38#Πατρόκλῳ δʼ αὖτʼ ἀμβροσίην καὶ νέκταρ ἐρυθρὸν
urn:cts:greekLit:tlg0012.tlg001.allen:19.39#στάξε κατὰ ῥινῶν , ἵνα οἱ χρὼς ἔμπεδος εἴη .
urn:cts:greekLit:tlg0012.tlg001.allen:19.40#αὐτὰρ ὃ βῆ παρὰ θῖνα θαλάσσης δῖος Ἀχιλλεὺς
urn:cts:greekLit:tlg0012.tlg001.allen:19.41#σμερδαλέα ἰάχων , ὦρσεν δʼ ἥρωας Ἀχαιούς .
urn:cts:greekLit:tlg0012.tlg001.allen:19.42#καί ῥʼ οἵ περ τὸ πάρος γε νεῶν ἐν ἀγῶνι μένεσκον
urn:cts:greekLit:tlg0012.tlg001.allen:19.43#οἵ τε κυβερνῆται καὶ ἔχον οἰήϊα νηῶν
urn:cts:greekLit:tlg0012.tlg001.allen:19.44#καὶ ταμίαι παρὰ νηυσὶν ἔσαν σίτοιο δοτῆρες ,
urn:cts:greekLit:tlg0012.tlg001.allen:19.45#καὶ μὴν οἳ τότε γʼ εἰς ἀγορὴν ἴσαν , οὕνεκʼ Ἀχιλλεὺς
urn:cts:greekLit:tlg0012.tlg001.allen:19.46#ἐξεφάνη , δηρὸν δὲ μάχης ἐπέπαυτʼ ἀλεγεινῆς .
urn:cts:greekLit:tlg0012.tlg001.allen:19.47#τὼ δὲ δύω σκάζοντε βάτην Ἄρεος θεράποντε
urn:cts:greekLit:tlg0012.tlg001.allen:19.48#Τυδεΐδης τε μενεπτόλεμος καὶ δῖος Ὀδυσσεὺς
urn:cts:greekLit:tlg0012.tlg001.allen:19.49#ἔγχει ἐρειδομένω · ἔτι γὰρ ἔχον ἕλκεα λυγρά ·
urn:cts:greekLit:tlg0012.tlg001.allen:19.50#κὰδ δὲ μετὰ πρώτῃ ἀγορῇ ἵζοντο κιόντες .
urn:cts:greekLit:tlg0012.tlg001.allen:19.51#αὐτὰρ ὃ δεύτατος ἦλθεν ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:19.52#ἕλκος ἔχων · καὶ γὰρ τὸν ἐνὶ κρατερῇ ὑσμίνῃ
urn:cts:greekLit:tlg0012.tlg001.allen:19.53#οὖτα Κόων Ἀντηνορίδης χαλκήρεϊ δουρί .
urn:cts:greekLit:tlg0012.tlg001.allen:19.54#αὐτὰρ ἐπεὶ δὴ πάντες ἀολλίσθησαν Ἀχαιοί ,
urn:cts:greekLit:tlg0012.tlg001.allen:19.55#τοῖσι δʼ ἀνιστάμενος μετέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:19.56#Ἀτρεΐδη ἦ ἄρ τι τόδʼ ἀμφοτέροισιν ἄρειον
urn:cts:greekLit:tlg0012.tlg001.allen:19.57#ἔπλετο σοὶ καὶ ἐμοί , ὅ τε νῶΐ περ ἀχνυμένω κῆρ
urn:cts:greekLit:tlg0012.tlg001.allen:19.58#θυμοβόρῳ ἔριδι μενεήναμεν εἵνεκα κούρης ;
urn:cts:greekLit:tlg0012.tlg001.allen:19.59#τὴν ὄφελʼ ἐν νήεσσι κατακτάμεν Ἄρτεμις ἰῷ
urn:cts:greekLit:tlg0012.tlg001.allen:19.60#ἤματι τῷ ὅτʼ ἐγὼν ἑλόμην Λυρνησσὸν ὀλέσσας ·
urn:cts:greekLit:tlg0012.tlg001.allen:19.61#τώ κʼ οὐ τόσσοι Ἀχαιοὶ ὀδὰξ ἕλον ἄσπετον οὖδας
urn:cts:greekLit:tlg0012.tlg001.allen:19.62#δυσμενέων ὑπὸ χερσὶν ἐμεῦ ἀπομηνίσαντος .
urn:cts:greekLit:tlg0012.tlg001.allen:19.63#Ἕκτορι μὲν καὶ Τρωσὶ τὸ κέρδιον · αὐτὰρ Ἀχαιοὺς
urn:cts:greekLit:tlg0012.tlg001.allen:19.64#δηρὸν ἐμῆς καὶ σῆς ἔριδος μνήσεσθαι ὀΐω .
urn:cts:greekLit:tlg0012.tlg001.allen:19.65#ἀλλὰ τὰ μὲν προτετύχθαι ἐάσομεν ἀχνύμενοί περ
urn:cts:greekLit:tlg0012.tlg001.allen:19.66#θυμὸν ἐνὶ στήθεσσι φίλον δαμάσαντες ἀνάγκῃ ·
urn:cts:greekLit:tlg0012.tlg001.allen:19.67#νῦν δʼ ἤτοι μὲν ἐγὼ παύω χόλον , οὐδέ τί με χρὴ
urn:cts:greekLit:tlg0012.tlg001.allen:19.68#ἀσκελέως αἰεὶ μενεαινέμεν · ἀλλʼ ἄγε θᾶσσον
urn:cts:greekLit:tlg0012.tlg001.allen:19.69#ὄτρυνον πόλεμον δὲ κάρη κομόωντας Ἀχαιούς ,
urn:cts:greekLit:tlg0012.tlg001.allen:19.70#ὄφρʼ ἔτι καὶ Τρώων πειρήσομαι ἀντίον ἐλθὼν
urn:cts:greekLit:tlg0012.tlg001.allen:19.71#αἴ κʼ ἐθέλωσʼ ἐπὶ νηυσὶν ἰαύειν · ἀλλά τινʼ οἴω
urn:cts:greekLit:tlg0012.tlg001.allen:19.72#ἀσπασίως αὐτῶν γόνυ κάμψειν , ὅς κε φύγῃσι
urn:cts:greekLit:tlg0012.tlg001.allen:19.73#δηΐου ἐκ πολέμοιο ὑπʼ ἔγχεος ἡμετέροιο .
urn:cts:greekLit:tlg0012.tlg001.allen:19.74#ὣς ἔφαθʼ , οἳ δʼ ἐχάρησαν ἐϋκνήμιδες Ἀχαιοὶ
urn:cts:greekLit:tlg0012.tlg001.allen:19.75#μῆνιν ἀπειπόντος μεγαθύμου Πηλεΐωνος .
urn:cts:greekLit:tlg0012.tlg001.allen:19.76#τοῖσι δὲ καὶ μετέειπεν ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:19.77#αὐτόθεν ἐξ ἕδρης , οὐδʼ ἐν μέσσοισιν ἀναστάς ·
urn:cts:greekLit:tlg0012.tlg001.allen:19.78#ὦ φίλοι ἥρωες Δαναοὶ θεράποντες Ἄρηος
urn:cts:greekLit:tlg0012.tlg001.allen:19.79#ἑσταότος μὲν καλὸν ἀκούειν , οὐδὲ ἔοικεν
urn:cts:greekLit:tlg0012.tlg001.allen:19.80#ὑββάλλειν · χαλεπὸν γὰρ ἐπισταμένῳ περ ἐόντι .
urn:cts:greekLit:tlg0012.tlg001.allen:19.81#ἀνδρῶν δʼ ἐν πολλῷ ὁμάδῳ πῶς κέν τις ἀκούσαι
urn:cts:greekLit:tlg0012.tlg001.allen:19.82#ἢ εἴποι ; βλάβεται δὲ λιγύς περ ἐὼν ἀγορητής .
urn:cts:greekLit:tlg0012.tlg001.allen:19.83#Πηλεΐδῃ μὲν ἐγὼν ἐνδείξομαι · αὐτὰρ οἱ ἄλλοι
urn:cts:greekLit:tlg0012.tlg001.allen:19.84#σύνθεσθʼ Ἀργεῖοι , μῦθόν τʼ εὖ γνῶτε ἕκαστος .
urn:cts:greekLit:tlg0012.tlg001.allen:19.85#πολλάκι δή μοι τοῦτον Ἀχαιοὶ μῦθον ἔειπον
urn:cts:greekLit:tlg0012.tlg001.allen:19.86#καί τέ με νεικείεσκον · ἐγὼ δʼ οὐκ αἴτιός εἰμι ,
urn:cts:greekLit:tlg0012.tlg001.allen:19.87#ἀλλὰ Ζεὺς καὶ Μοῖρα καὶ ἠεροφοῖτις Ἐρινύς ,
urn:cts:greekLit:tlg0012.tlg001.allen:19.88#οἵ τέ μοι εἰν ἀγορῇ φρεσὶν ἔμβαλον ἄγριον ἄτην ,
urn:cts:greekLit:tlg0012.tlg001.allen:19.89#ἤματι τῷ ὅτʼ Ἀχιλλῆος γέρας αὐτὸς ἀπηύρων .
urn:cts:greekLit:tlg0012.tlg001.allen:19.90#ἀλλὰ τί κεν ῥέξαιμι ; θεὸς διὰ πάντα τελευτᾷ .
urn:cts:greekLit:tlg0012.tlg001.allen:19.91#πρέσβα Διὸς θυγάτηρ Ἄτη , ἣ πάντας ἀᾶται ,
urn:cts:greekLit:tlg0012.tlg001.allen:19.92#οὐλομένη · τῇ μέν θʼ ἁπαλοὶ πόδες · οὐ γὰρ ἐπʼ οὔδει
urn:cts:greekLit:tlg0012.tlg001.allen:19.93#πίλναται , ἀλλʼ ἄρα ἥ γε κατʼ ἀνδρῶν κράατα βαίνει
urn:cts:greekLit:tlg0012.tlg001.allen:19.94#βλάπτουσʼ ἀνθρώπους · κατὰ δʼ οὖν ἕτερόν γε πέδησε .
urn:cts:greekLit:tlg0012.tlg001.allen:19.95#καὶ γὰρ δή νύ ποτε Ζεὺς ἄσατο , τόν περ ἄριστον
urn:cts:greekLit:tlg0012.tlg001.allen:19.96#ἀνδρῶν ἠδὲ θεῶν φασʼ ἔμμεναι · ἀλλʼ ἄρα καὶ τὸν
urn:cts:greekLit:tlg0012.tlg001.allen:19.97#Ἥρη θῆλυς ἐοῦσα δολοφροσύνῃς ἀπάτησεν ,
urn:cts:greekLit:tlg0012.tlg001.allen:19.98#ἤματι τῷ ὅτʼ ἔμελλε βίην Ἡρακληείην
urn:cts:greekLit:tlg0012.tlg001.allen:19.99#Ἀλκμήνη τέξεσθαι ἐϋστεφάνῳ ἐνὶ Θήβῃ .
urn:cts:greekLit:tlg0012.tlg001.allen:19.100#ἤτοι ὅ γʼ εὐχόμενος μετέφη πάντεσσι θεοῖσι ·
urn:cts:greekLit:tlg0012.tlg001.allen:19.101#κέκλυτέ μευ πάντές τε θεοὶ πᾶσαί τε θέαιναι ,
urn:cts:greekLit:tlg0012.tlg001.allen:19.102#ὄφρʼ εἴπω τά με θυμὸς ἐνὶ στήθεσσιν ἀνώγει .
urn:cts:greekLit:tlg0012.tlg001.allen:19.103#σήμερον ἄνδρα φόως δὲ μογοστόκος Εἰλείθυια
urn:cts:greekLit:tlg0012.tlg001.allen:19.104#ἐκφανεῖ , ὃς πάντεσσι περικτιόνεσσιν ἀνάξει ,
urn:cts:greekLit:tlg0012.tlg001.allen:19.105#τῶν ἀνδρῶν γενεῆς οἵ θʼ αἵματος ἐξ ἐμεῦ εἰσί .
urn:cts:greekLit:tlg0012.tlg001.allen:19.106#τὸν δὲ δολοφρονέουσα προσηύδα πότνια Ἥρη ·
urn:cts:greekLit:tlg0012.tlg001.allen:19.107#ψευστήσεις , οὐδʼ αὖτε τέλος μύθῳ ἐπιθήσεις .
urn:cts:greekLit:tlg0012.tlg001.allen:19.108#εἰ δʼ ἄγε νῦν μοι ὄμοσσον Ὀλύμπιε καρτερὸν ὅρκον ,
urn:cts:greekLit:tlg0012.tlg001.allen:19.109#ἦ μὲν τὸν πάντεσσι περικτιόνεσσιν ἀνάξειν
urn:cts:greekLit:tlg0012.tlg001.allen:19.110#ὅς κεν ἐπʼ ἤματι τῷδε πέσῃ μετὰ ποσσὶ γυναικὸς
urn:cts:greekLit:tlg0012.tlg001.allen:19.111#τῶν ἀνδρῶν οἳ σῆς ἐξ αἵματός εἰσι γενέθλης .
urn:cts:greekLit:tlg0012.tlg001.allen:19.112#ὣς ἔφατο · Ζεὺς δʼ οὔ τι δολοφροσύνην ἐνόησεν ,
urn:cts:greekLit:tlg0012.tlg001.allen:19.113#ἀλλʼ ὄμοσεν μέγαν ὅρκον , ἔπειτα δὲ πολλὸν ἀάσθη .
urn:cts:greekLit:tlg0012.tlg001.allen:19.114#Ἥρη δʼ ἀΐξασα λίπεν ῥίον Οὐλύμποιο ,
urn:cts:greekLit:tlg0012.tlg001.allen:19.115#καρπαλίμως δʼ ἵκετʼ Ἄργος Ἀχαιικόν , ἔνθʼ ἄρα ᾔδη
urn:cts:greekLit:tlg0012.tlg001.allen:19.116#ἰφθίμην ἄλοχον Σθενέλου Περσηϊάδαο .
urn:cts:greekLit:tlg0012.tlg001.allen:19.117#ἣ δʼ ἐκύει φίλον υἱόν , ὃ δʼ ἕβδομος ἑστήκει μείς ·
urn:cts:greekLit:tlg0012.tlg001.allen:19.118#ἐκ δʼ ἄγαγε πρὸ φόως δὲ καὶ ἠλιτόμηνον ἐόντα ,
urn:cts:greekLit:tlg0012.tlg001.allen:19.119#Ἀλκμήνης δʼ ἀπέπαυσε τόκον , σχέθε δʼ Εἰλειθυίας .
urn:cts:greekLit:tlg0012.tlg001.allen:19.120#αὐτὴ δʼ ἀγγελέουσα Δία Κρονίωνα προσηύδα ·
urn:cts:greekLit:tlg0012.tlg001.allen:19.121#Ζεῦ πάτερ ἀργικέραυνε ἔπος τί τοι ἐν φρεσὶ θήσω ·
urn:cts:greekLit:tlg0012.tlg001.allen:19.122#ἤδη ἀνὴρ γέγονʼ ἐσθλὸς ὃς Ἀργείοισιν ἀνάξει
urn:cts:greekLit:tlg0012.tlg001.allen:19.123#Εὐρυσθεὺς Σθενέλοιο πάϊς Περσηϊάδαο
urn:cts:greekLit:tlg0012.tlg001.allen:19.124#σὸν γένος · οὔ οἱ ἀεικὲς ἀνασσέμεν Ἀργείοισιν .
urn:cts:greekLit:tlg0012.tlg001.allen:19.125#ὣς φάτο , τὸν δʼ ἄχος ὀξὺ κατὰ φρένα τύψε βαθεῖαν ·
urn:cts:greekLit:tlg0012.tlg001.allen:19.126#αὐτίκα δʼ εἷλʼ Ἄτην κεφαλῆς λιπαροπλοκάμοιο
urn:cts:greekLit:tlg0012.tlg001.allen:19.127#χωόμενος φρεσὶν ᾗσι , καὶ ὤμοσε καρτερὸν ὅρκον
urn:cts:greekLit:tlg0012.tlg001.allen:19.128#μή ποτʼ ἐς Οὔλυμπόν τε καὶ οὐρανὸν ἀστερόεντα
urn:cts:greekLit:tlg0012.tlg001.allen:19.129#αὖτις ἐλεύσεσθαι Ἄτην , ἣ πάντας ἀᾶται .
urn:cts:greekLit:tlg0012.tlg001.allen:19.130#ὣς εἰπὼν ἔρριψεν ἀπʼ οὐρανοῦ ἀστερόεντος
urn:cts:greekLit:tlg0012.tlg001.allen:19.131#χειρὶ περιστρέψας · τάχα δʼ ἵκετο ἔργʼ ἀνθρώπων .
urn:cts:greekLit:tlg0012.tlg001.allen:19.132#τὴν αἰεὶ στενάχεσχʼ ὅθʼ ἑὸν φίλον υἱὸν ὁρῷτο
urn:cts:greekLit:tlg0012.tlg001.allen:19.133#ἔργον ἀεικὲς ἔχοντα ὑπʼ Εὐρυσθῆος ἀέθλων .
urn:cts:greekLit:tlg0012.tlg001.allen:19.134#ὣς καὶ ἐγών , ὅτε δʼ αὖτε μέγας κορυθαίολος Ἕκτωρ
urn:cts:greekLit:tlg0012.tlg001.allen:19.135#Ἀργείους ὀλέκεσκεν ἐπὶ πρυμνῇσι νέεσσιν ,
urn:cts:greekLit:tlg0012.tlg001.allen:19.136#οὐ δυνάμην λελαθέσθʼ Ἄτης ᾗ πρῶτον ἀάσθην .
urn:cts:greekLit:tlg0012.tlg001.allen:19.137#ἀλλʼ ἐπεὶ ἀασάμην καί μευ φρένας ἐξέλετο Ζεύς ,
urn:cts:greekLit:tlg0012.tlg001.allen:19.138#ἂψ ἐθέλω ἀρέσαι , δόμεναί τʼ ἀπερείσιʼ ἄποινα ·
urn:cts:greekLit:tlg0012.tlg001.allen:19.139#ἀλλʼ ὄρσευ πόλεμον δὲ καὶ ἄλλους ὄρνυθι λαούς .
urn:cts:greekLit:tlg0012.tlg001.allen:19.140#δῶρα δʼ ἐγὼν ὅδε πάντα παρασχέμεν ὅσσά τοι ἐλθὼν
urn:cts:greekLit:tlg0012.tlg001.allen:19.141#χθιζὸς ἐνὶ κλισίῃσιν ὑπέσχετο δῖος Ὀδυσσεύς .
urn:cts:greekLit:tlg0012.tlg001.allen:19.142#εἰ δʼ ἐθέλεις , ἐπίμεινον ἐπειγόμενός περ Ἄρηος ,
urn:cts:greekLit:tlg0012.tlg001.allen:19.143#δῶρα δέ τοι θεράποντες ἐμῆς παρὰ νηὸς ἑλόντες
urn:cts:greekLit:tlg0012.tlg001.allen:19.144#οἴσουσʼ , ὄφρα ἴδηαι ὅ τοι μενοεικέα δώσω .
urn:cts:greekLit:tlg0012.tlg001.allen:19.145#τὸν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:19.146#Ἀτρεΐδη κύδιστε ἄναξ ἀνδρῶν Ἀγάμεμνον
urn:cts:greekLit:tlg0012.tlg001.allen:19.147#δῶρα μὲν αἴ κʼ ἐθέλῃσθα παρασχέμεν , ὡς ἐπιεικές ,
urn:cts:greekLit:tlg0012.tlg001.allen:19.148#ἤ τʼ ἐχέμεν παρὰ σοί · νῦν δὲ μνησώμεθα χάρμης
urn:cts:greekLit:tlg0012.tlg001.allen:19.149#αἶψα μάλʼ · οὐ γὰρ χρὴ κλοτοπεύειν ἐνθάδʼ ἐόντας
urn:cts:greekLit:tlg0012.tlg001.allen:19.150#οὐδὲ διατρίβειν · ἔτι γὰρ μέγα ἔργον ἄρεκτον ·
urn:cts:greekLit:tlg0012.tlg001.allen:19.151#ὥς κέ τις αὖτʼ Ἀχιλῆα μετὰ πρώτοισιν ἴδηται
urn:cts:greekLit:tlg0012.tlg001.allen:19.152#ἔγχεϊ χαλκείῳ Τρώων ὀλέκοντα φάλαγγας .
urn:cts:greekLit:tlg0012.tlg001.allen:19.153#ὧδέ τις ὑμείων μεμνημένος ἀνδρὶ μαχέσθω .
urn:cts:greekLit:tlg0012.tlg001.allen:19.154#τὸν δʼ ἀπαμειβόμενος προσέφη πολύμητις Ὀδυσσεύς ·
urn:cts:greekLit:tlg0012.tlg001.allen:19.155#μὴ δʼ οὕτως , ἀγαθός περ ἐών , θεοείκελʼ Ἀχιλλεῦ
urn:cts:greekLit:tlg0012.tlg001.allen:19.156#νήστιας ὄτρυνε προτὶ Ἴλιον υἷας Ἀχαιῶν
urn:cts:greekLit:tlg0012.tlg001.allen:19.157#Τρωσὶ μαχησομένους , ἐπεὶ οὐκ ὀλίγον χρόνον ἔσται
urn:cts:greekLit:tlg0012.tlg001.allen:19.158#φύλοπις , εὖτʼ ἂν πρῶτον ὁμιλήσωσι φάλαγγες
urn:cts:greekLit:tlg0012.tlg001.allen:19.159#ἀνδρῶν , ἐν δὲ θεὸς πνεύσῃ μένος ἀμφοτέροισιν .
urn:cts:greekLit:tlg0012.tlg001.allen:19.160#ἀλλὰ πάσασθαι ἄνωχθι θοῇς ἐπὶ νηυσὶν Ἀχαιοὺς
urn:cts:greekLit:tlg0012.tlg001.allen:19.161#σίτου καὶ οἴνοιο · τὸ γὰρ μένος ἐστὶ καὶ ἀλκή .
urn:cts:greekLit:tlg0012.tlg001.allen:19.162#οὐ γὰρ ἀνὴρ πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg001.allen:19.163#ἄκμηνος σίτοιο δυνήσεται ἄντα μάχεσθαι ·
urn:cts:greekLit:tlg0012.tlg001.allen:19.164#εἴ περ γὰρ θυμῷ γε μενοινάᾳ πολεμίζειν ,
urn:cts:greekLit:tlg0012.tlg001.allen:19.165#ἀλλά τε λάθρῃ γυῖα βαρύνεται , ἠδὲ κιχάνει
urn:cts:greekLit:tlg0012.tlg001.allen:19.166#δίψά τε καὶ λιμός , βλάβεται δέ τε γούνατʼ ἰόντι .
urn:cts:greekLit:tlg0012.tlg001.allen:19.167#ὃς δέ κʼ ἀνὴρ οἴνοιο κορεσσάμενος καὶ ἐδωδῆς
urn:cts:greekLit:tlg0012.tlg001.allen:19.168#ἀνδράσι δυσμενέεσσι πανημέριος πολεμίζῃ ,
urn:cts:greekLit:tlg0012.tlg001.allen:19.169#θαρσαλέον νύ οἱ ἦτορ ἐνὶ φρεσίν , οὐδέ τι γυῖα
urn:cts:greekLit:tlg0012.tlg001.allen:19.170#πρὶν κάμνει πρὶν πάντας ἐρωῆσαι πολέμοιο .
urn:cts:greekLit:tlg0012.tlg001.allen:19.171#ἀλλʼ ἄγε λαὸν μὲν σκέδασον καὶ δεῖπνον ἄνωχθι
urn:cts:greekLit:tlg0012.tlg001.allen:19.172#ὅπλεσθαι · τὰ δὲ δῶρα ἄναξ ἀνδρῶν Ἀγαμέμνων
urn:cts:greekLit:tlg0012.tlg001.allen:19.173#οἰσέτω ἐς μέσσην ἀγορήν , ἵνα πάντες Ἀχαιοὶ
urn:cts:greekLit:tlg0012.tlg001.allen:19.174#ὀφθαλμοῖσιν ἴδωσι , σὺ δὲ φρεσὶ σῇσιν ἰανθῇς .
urn:cts:greekLit:tlg0012.tlg001.allen:19.175#ὀμνυέτω δέ τοι ὅρκον ἐν Ἀργείοισιν ἀναστὰς
urn:cts:greekLit:tlg0012.tlg001.allen:19.176#μή ποτε τῆς εὐνῆς ἐπιβήμεναι ἠδὲ μιγῆναι ·
urn:cts:greekLit:tlg0012.tlg001.allen:19.177#ἣ θέμις ἐστὶν ἄναξ ἤ τʼ ἀνδρῶν ἤ τε γυναικῶν ·
urn:cts:greekLit:tlg0012.tlg001.allen:19.178#καὶ δὲ σοὶ αὐτῷ θυμὸς ἐνὶ φρεσὶν ἵλαος ἔστω .
urn:cts:greekLit:tlg0012.tlg001.allen:19.179#αὐτὰρ ἔπειτά σε δαιτὶ ἐνὶ κλισίῃς ἀρεσάσθω
urn:cts:greekLit:tlg0012.tlg001.allen:19.180#πιείρῃ , ἵνα μή τι δίκης ἐπιδευὲς ἔχῃσθα .
urn:cts:greekLit:tlg0012.tlg001.allen:19.181#Ἀτρεΐδη σὺ δʼ ἔπειτα δικαιότερος καὶ ἐπʼ ἄλλῳ
urn:cts:greekLit:tlg0012.tlg001.allen:19.182#ἔσσεαι . οὐ μὲν γάρ τι νεμεσσητὸν βασιλῆα
urn:cts:greekLit:tlg0012.tlg001.allen:19.183#ἄνδρʼ ἀπαρέσσασθαι ὅτε τις πρότερος χαλεπήνῃ .
urn:cts:greekLit:tlg0012.tlg001.allen:19.184#τὸν δʼ αὖτε προσέειπεν ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:19.185#χαίρω σεῦ Λαερτιάδη τὸν μῦθον ἀκούσας ·
urn:cts:greekLit:tlg0012.tlg001.allen:19.186#ἐν μοίρῃ γὰρ πάντα διίκεο καὶ κατέλεξας .
urn:cts:greekLit:tlg0012.tlg001.allen:19.187#ταῦτα δʼ ἐγὼν ἐθέλω ὀμόσαι , κέλεται δέ με θυμός ,
urn:cts:greekLit:tlg0012.tlg001.allen:19.188#οὐδʼ ἐπιορκήσω πρὸς δαίμονος . αὐτὰρ Ἀχιλλεὺς
urn:cts:greekLit:tlg0012.tlg001.allen:19.189#μιμνέτω αὐτόθι τεῖος ἐπειγόμενός περ Ἄρηος ·
urn:cts:greekLit:tlg0012.tlg001.allen:19.190#μίμνετε δʼ ἄλλοι πάντες ἀολλέες , ὄφρά κε δῶρα
urn:cts:greekLit:tlg0012.tlg001.allen:19.191#ἐκ κλισίης ἔλθῃσι καὶ ὅρκια πιστὰ τάμωμεν .
urn:cts:greekLit:tlg0012.tlg001.allen:19.192#σοὶ δʼ αὐτῷ τόδʼ ἐγὼν ἐπιτέλλομαι ἠδὲ κελεύω ·
urn:cts:greekLit:tlg0012.tlg001.allen:19.193#κρινάμενος κούρητας ἀριστῆας Παναχαιῶν
urn:cts:greekLit:tlg0012.tlg001.allen:19.194#δῶρα ἐμῆς παρὰ νηὸς ἐνεικέμεν , ὅσσʼ Ἀχιλῆϊ
urn:cts:greekLit:tlg0012.tlg001.allen:19.195#χθιζὸν ὑπέστημεν δώσειν , ἀγέμεν τε γυναῖκας .
urn:cts:greekLit:tlg0012.tlg001.allen:19.196#Ταλθύβιος δέ μοι ὦκα κατὰ στρατὸν εὐρὺν Ἀχαιῶν
urn:cts:greekLit:tlg0012.tlg001.allen:19.197#κάπρον ἑτοιμασάτω ταμέειν Διί τʼ Ἠελίῳ τε .
urn:cts:greekLit:tlg0012.tlg001.allen:19.198#τὸν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:19.199#Ἀτρεΐδη κύδιστε ἄναξ ἀνδρῶν Ἀγάμεμνον
urn:cts:greekLit:tlg0012.tlg001.allen:19.200#ἄλλοτέ περ καὶ μᾶλλον ὀφέλλετε ταῦτα πένεσθαι ,
urn:cts:greekLit:tlg0012.tlg001.allen:19.201#ὁππότε τις μεταπαυσωλὴ πολέμοιο γένηται
urn:cts:greekLit:tlg0012.tlg001.allen:19.202#καὶ μένος οὐ τόσον ᾖσιν ἐνὶ στήθεσσιν ἐμοῖσι .
urn:cts:greekLit:tlg0012.tlg001.allen:19.203#νῦν δʼ οἳ μὲν κέαται δεδαϊγμένοι , οὓς ἐδάμασσεν
urn:cts:greekLit:tlg0012.tlg001.allen:19.204#Ἕκτωρ Πριαμίδης , ὅτε οἱ Ζεὺς κῦδος ἔδωκεν ,
urn:cts:greekLit:tlg0012.tlg001.allen:19.205#ὑμεῖς δʼ ἐς βρωτὺν ὀτρύνετον · ἦ τʼ ἂν ἔγωγε
urn:cts:greekLit:tlg0012.tlg001.allen:19.206#νῦν μὲν ἀνώγοιμι πτολεμίζειν υἷας Ἀχαιῶν
urn:cts:greekLit:tlg0012.tlg001.allen:19.207#νήστιας ἀκμήνους , ἅμα δʼ ἠελίῳ καταδύντι
urn:cts:greekLit:tlg0012.tlg001.allen:19.208#τεύξεσθαι μέγα δόρπον , ἐπὴν τεισαίμεθα λώβην .
urn:cts:greekLit:tlg0012.tlg001.allen:19.209#πρὶν δʼ οὔ πως ἂν ἔμοιγε φίλον κατὰ λαιμὸν ἰείη
urn:cts:greekLit:tlg0012.tlg001.allen:19.210#οὐ πόσις οὐδὲ βρῶσις ἑταίρου τεθνηῶτος
urn:cts:greekLit:tlg0012.tlg001.allen:19.211#ὅς μοι ἐνὶ κλισίῃ δεδαϊγμένος ὀξέϊ χαλκῷ
urn:cts:greekLit:tlg0012.tlg001.allen:19.212#κεῖται ἀνὰ πρόθυρον τετραμμένος , ἀμφὶ δʼ ἑταῖροι
urn:cts:greekLit:tlg0012.tlg001.allen:19.213#μύρονται · τό μοι οὔ τι μετὰ φρεσὶ ταῦτα μέμηλεν ,
urn:cts:greekLit:tlg0012.tlg001.allen:19.214#ἀλλὰ φόνος τε καὶ αἷμα καὶ ἀργαλέος στόνος ἀνδρῶν .
urn:cts:greekLit:tlg0012.tlg001.allen:19.215#τὸν δʼ ἀπαμειβόμενος προσέφη πολύμητις Ὀδυσσεύς ·
urn:cts:greekLit:tlg0012.tlg001.allen:19.216#ὦ Ἀχιλεῦ Πηλῆος υἱὲ μέγα φέρτατʼ Ἀχαιῶν ,
urn:cts:greekLit:tlg0012.tlg001.allen:19.217#κρείσσων εἰς ἐμέθεν καὶ φέρτερος οὐκ ὀλίγον περ
urn:cts:greekLit:tlg0012.tlg001.allen:19.218#ἔγχει , ἐγὼ δέ κε σεῖο νοήματί γε προβαλοίμην
urn:cts:greekLit:tlg0012.tlg001.allen:19.219#πολλόν , ἐπεὶ πρότερος γενόμην καὶ πλείονα οἶδα .
urn:cts:greekLit:tlg0012.tlg001.allen:19.220#τώ τοι ἐπιτλήτω κραδίη μύθοισιν ἐμοῖσιν .
urn:cts:greekLit:tlg0012.tlg001.allen:19.221#αἶψά τε φυλόπιδος πέλεται κόρος ἀνθρώποισιν ,
urn:cts:greekLit:tlg0012.tlg001.allen:19.222#ἧς τε πλείστην μὲν καλάμην χθονὶ χαλκὸς ἔχευεν ,
urn:cts:greekLit:tlg0012.tlg001.allen:19.223#ἄμητος δʼ ὀλίγιστος , ἐπὴν κλίνῃσι τάλαντα
urn:cts:greekLit:tlg0012.tlg001.allen:19.224#Ζεύς , ὅς τʼ ἀνθρώπων ταμίης πολέμοιο τέτυκται .
urn:cts:greekLit:tlg0012.tlg001.allen:19.225#γαστέρι δʼ οὔ πως ἔστι νέκυν πενθῆσαι Ἀχαιούς ·
urn:cts:greekLit:tlg0012.tlg001.allen:19.226#λίην γὰρ πολλοὶ καὶ ἐπήτριμοι ἤματα πάντα
urn:cts:greekLit:tlg0012.tlg001.allen:19.227#πίπτουσιν · πότε κέν τις ἀναπνεύσειε πόνοιο ;
urn:cts:greekLit:tlg0012.tlg001.allen:19.228#ἀλλὰ χρὴ τὸν μὲν καταθάπτειν ὅς κε θάνῃσι
urn:cts:greekLit:tlg0012.tlg001.allen:19.229#νηλέα θυμὸν ἔχοντας ἐπʼ ἤματι δακρύσαντας ·
urn:cts:greekLit:tlg0012.tlg001.allen:19.230#ὅσσοι δʼ ἂν πολέμοιο περὶ στυγεροῖο λίπωνται
urn:cts:greekLit:tlg0012.tlg001.allen:19.231#μεμνῆσθαι πόσιος καὶ ἐδητύος , ὄφρʼ ἔτι μᾶλλον
urn:cts:greekLit:tlg0012.tlg001.allen:19.232#ἀνδράσι δυσμενέεσσι μαχώμεθα νωλεμὲς αἰεὶ
urn:cts:greekLit:tlg0012.tlg001.allen:19.233#ἑσσάμενοι χροῒ χαλκὸν ἀτειρέα . μηδέ τις ἄλλην
urn:cts:greekLit:tlg0012.tlg001.allen:19.234#λαῶν ὀτρυντὺν ποτιδέγμενος ἰσχαναάσθω ·
urn:cts:greekLit:tlg0012.tlg001.allen:19.235#ἥδε γὰρ ὀτρυντὺς κακὸν ἔσσεται ὅς κε λίπηται
urn:cts:greekLit:tlg0012.tlg001.allen:19.236#νηυσὶν ἐπʼ Ἀργείων · ἀλλʼ ἀθρόοι ὁρμηθέντες
urn:cts:greekLit:tlg0012.tlg001.allen:19.237#Τρωσὶν ἐφʼ ἱπποδάμοισιν ἐγείρομεν ὀξὺν Ἄρηα .
urn:cts:greekLit:tlg0012.tlg001.allen:19.238#ἦ , καὶ Νέστορος υἷας ὀπάσσατο κυδαλίμοιο
urn:cts:greekLit:tlg0012.tlg001.allen:19.239#Φυλεΐδην τε Μέγητα Θόαντά τε Μηριόνην τε
urn:cts:greekLit:tlg0012.tlg001.allen:19.240#καὶ Κρειοντιάδην Λυκομήδεα καὶ Μελάνιππον ·
urn:cts:greekLit:tlg0012.tlg001.allen:19.241#βὰν δʼ ἴμεν ἐς κλισίην Ἀγαμέμνονος Ἀτρεΐδαο .
urn:cts:greekLit:tlg0012.tlg001.allen:19.242#αὐτίκʼ ἔπειθʼ ἅμα μῦθος ἔην , τετέλεστο δὲ ἔργον ·
urn:cts:greekLit:tlg0012.tlg001.allen:19.243#ἑπτὰ μὲν ἐκ κλισίης τρίποδας φέρον , οὕς οἱ ὑπέστη ,
urn:cts:greekLit:tlg0012.tlg001.allen:19.244#αἴθωνας δὲ λέβητας ἐείκοσι , δώδεκα δʼ ἵππους ·
urn:cts:greekLit:tlg0012.tlg001.allen:19.245#ἐκ δʼ ἄγον αἶψα γυναῖκας ἀμύμονα ἔργα ἰδυίας
urn:cts:greekLit:tlg0012.tlg001.allen:19.246#ἕπτʼ , ἀτὰρ ὀγδοάτην Βρισηΐδα καλλιπάρῃον .
urn:cts:greekLit:tlg0012.tlg001.allen:19.247#χρυσοῦ δὲ στήσας Ὀδυσεὺς δέκα πάντα τάλαντα
urn:cts:greekLit:tlg0012.tlg001.allen:19.248#ἦρχʼ , ἅμα δʼ ἄλλοι δῶρα φέρον κούρητες Ἀχαιῶν .
urn:cts:greekLit:tlg0012.tlg001.allen:19.249#καὶ τὰ μὲν ἐν μέσσῃ ἀγορῇ θέσαν , ἂν δʼ Ἀγαμέμνων
urn:cts:greekLit:tlg0012.tlg001.allen:19.250#ἵστατο · Ταλθύβιος δὲ θεῷ ἐναλίγκιος αὐδὴν
urn:cts:greekLit:tlg0012.tlg001.allen:19.251#κάπρον ἔχων ἐν χερσὶ παρίστατο ποιμένι λαῶν .
urn:cts:greekLit:tlg0012.tlg001.allen:19.252#Ἀτρεΐδης δὲ ἐρυσσάμενος χείρεσσι μάχαιραν ,
urn:cts:greekLit:tlg0012.tlg001.allen:19.253#ἥ οἱ πὰρ ξίφεος μέγα κουλεὸν αἰὲν ἄωρτο ,
urn:cts:greekLit:tlg0012.tlg001.allen:19.254#κάπρου ἀπὸ τρίχας ἀρξάμενος Διὶ χεῖρας ἀνασχὼν
urn:cts:greekLit:tlg0012.tlg001.allen:19.255#εὔχετο · τοὶ δʼ ἄρα πάντες ἐπʼ αὐτόφιν εἵατο σιγῇ
urn:cts:greekLit:tlg0012.tlg001.allen:19.256#Ἀργεῖοι κατὰ μοῖραν ἀκούοντες βασιλῆος .
urn:cts:greekLit:tlg0012.tlg001.allen:19.257#εὐξάμενος δʼ ἄρα εἶπεν ἰδὼν εἰς οὐρανὸν εὐρύν ·
urn:cts:greekLit:tlg0012.tlg001.allen:19.258#ἴστω νῦν Ζεὺς πρῶτα θεῶν ὕπατος καὶ ἄριστος
urn:cts:greekLit:tlg0012.tlg001.allen:19.259#Γῆ τε καὶ Ἠέλιος καὶ Ἐρινύες , αἵ θʼ ὑπὸ γαῖαν
urn:cts:greekLit:tlg0012.tlg001.allen:19.260#ἀνθρώπους τίνυνται , ὅτις κʼ ἐπίορκον ὀμόσσῃ ,
urn:cts:greekLit:tlg0012.tlg001.allen:19.261#μὴ μὲν ἐγὼ κούρῃ Βρισηΐδι χεῖρʼ ἐπένεικα ,
urn:cts:greekLit:tlg0012.tlg001.allen:19.262#οὔτʼ εὐνῆς πρόφασιν κεχρημένος οὔτέ τευ ἄλλου .
urn:cts:greekLit:tlg0012.tlg001.allen:19.263#ἀλλʼ ἔμενʼ ἀπροτίμαστος ἐνὶ κλισίῃσιν ἐμῇσιν .
urn:cts:greekLit:tlg0012.tlg001.allen:19.264#εἰ δέ τι τῶνδʼ ἐπίορκον ἐμοὶ θεοὶ ἄλγεα δοῖεν
urn:cts:greekLit:tlg0012.tlg001.allen:19.265#πολλὰ μάλʼ , ὅσσα διδοῦσιν ὅτίς σφʼ ἀλίτηται ὀμόσσας .
urn:cts:greekLit:tlg0012.tlg001.allen:19.266#ἦ , καὶ ἀπὸ στόμαχον κάπρου τάμε νηλέϊ χαλκῷ .
urn:cts:greekLit:tlg0012.tlg001.allen:19.267#τὸν μὲν Ταλθύβιος πολιῆς ἁλὸς ἐς μέγα λαῖτμα
urn:cts:greekLit:tlg0012.tlg001.allen:19.268#ῥῖψʼ ἐπιδινήσας βόσιν ἰχθύσιν · αὐτὰρ Ἀχιλλεὺς
urn:cts:greekLit:tlg0012.tlg001.allen:19.269#ἀνστὰς Ἀργείοισι φιλοπτολέμοισι μετηύδα ·
urn:cts:greekLit:tlg0012.tlg001.allen:19.270#Ζεῦ πάτερ ἦ μεγάλας ἄτας ἄνδρεσσι διδοῖσθα ·
urn:cts:greekLit:tlg0012.tlg001.allen:19.271#οὐκ ἂν δή ποτε θυμὸν ἐνὶ στήθεσσιν ἐμοῖσιν
urn:cts:greekLit:tlg0012.tlg001.allen:19.272#Ἀτρεΐδης ὤρινε διαμπερές , οὐδέ κε κούρην
urn:cts:greekLit:tlg0012.tlg001.allen:19.273#ἦγεν ἐμεῦ ἀέκοντος ἀμήχανος · ἀλλά ποθι Ζεὺς
urn:cts:greekLit:tlg0012.tlg001.allen:19.274#ἤθελʼ Ἀχαιοῖσιν θάνατον πολέεσσι γενέσθαι .
urn:cts:greekLit:tlg0012.tlg001.allen:19.275#νῦν δʼ ἔρχεσθʼ ἐπὶ δεῖπνον , ἵνα ξυνάγωμεν Ἄρηα .
urn:cts:greekLit:tlg0012.tlg001.allen:19.276#ὣς ἄρʼ ἐφώνησεν , λῦσεν δʼ ἀγορὴν αἰψηρήν .
urn:cts:greekLit:tlg0012.tlg001.allen:19.277#οἳ μὲν ἄρʼ ἐσκίδναντο ἑὴν ἐπὶ νῆα ἕκαστος ,
urn:cts:greekLit:tlg0012.tlg001.allen:19.278#δῶρα δὲ Μυρμιδόνες μεγαλήτορες ἀμφεπένοντο ,
urn:cts:greekLit:tlg0012.tlg001.allen:19.279#βὰν δʼ ἐπὶ νῆα φέροντες Ἀχιλλῆος θείοιο .
urn:cts:greekLit:tlg0012.tlg001.allen:19.280#καὶ τὰ μὲν ἐν κλισίῃσι θέσαν , κάθισαν δὲ γυναῖκας ,
urn:cts:greekLit:tlg0012.tlg001.allen:19.281#ἵππους δʼ εἰς ἀγέλην ἔλασαν θεράποντες ἀγαυοί .
urn:cts:greekLit:tlg0012.tlg001.allen:19.282#Βρισηῒς δʼ ἄρʼ ἔπειτʼ ἰκέλη χρυσέῃ Ἀφροδίτῃ
urn:cts:greekLit:tlg0012.tlg001.allen:19.283#ὡς ἴδε Πάτροκλον δεδαϊγμένον ὀξέϊ χαλκῷ ,
urn:cts:greekLit:tlg0012.tlg001.allen:19.284#ἀμφʼ αὐτῷ χυμένη λίγʼ ἐκώκυε , χερσὶ δʼ ἄμυσσε
urn:cts:greekLit:tlg0012.tlg001.allen:19.285#στήθεά τʼ ἠδʼ ἁπαλὴν δειρὴν ἰδὲ καλὰ πρόσωπα .
urn:cts:greekLit:tlg0012.tlg001.allen:19.286#εἶπε δʼ ἄρα κλαίουσα γυνὴ ἐϊκυῖα θεῇσι ·
urn:cts:greekLit:tlg0012.tlg001.allen:19.287#Πάτροκλέ μοι δειλῇ πλεῖστον κεχαρισμένε θυμῷ
urn:cts:greekLit:tlg0012.tlg001.allen:19.288#ζωὸν μέν σε ἔλειπον ἐγὼ κλισίηθεν ἰοῦσα ,
urn:cts:greekLit:tlg0012.tlg001.allen:19.289#νῦν δέ σε τεθνηῶτα κιχάνομαι ὄρχαμε λαῶν
urn:cts:greekLit:tlg0012.tlg001.allen:19.290#ἂψ ἀνιοῦσʼ · ὥς μοι δέχεται κακὸν ἐκ κακοῦ αἰεί .
urn:cts:greekLit:tlg0012.tlg001.allen:19.291#ἄνδρα μὲν ᾧ ἔδοσάν με πατὴρ καὶ πότνια μήτηρ
urn:cts:greekLit:tlg0012.tlg001.allen:19.292#εἶδον πρὸ πτόλιος δεδαϊγμένον ὀξέϊ χαλκῷ ,
urn:cts:greekLit:tlg0012.tlg001.allen:19.293#τρεῖς τε κασιγνήτους , τούς μοι μία γείνατο μήτηρ ,
urn:cts:greekLit:tlg0012.tlg001.allen:19.294#κηδείους , οἳ πάντες ὀλέθριον ἦμαρ ἐπέσπον .
urn:cts:greekLit:tlg0012.tlg001.allen:19.295#οὐδὲ μὲν οὐδέ μʼ ἔασκες , ὅτʼ ἄνδρʼ ἐμὸν ὠκὺς Ἀχιλλεὺς
urn:cts:greekLit:tlg0012.tlg001.allen:19.296#ἔκτεινεν , πέρσεν δὲ πόλιν θείοιο Μύνητος ,
urn:cts:greekLit:tlg0012.tlg001.allen:19.297#κλαίειν , ἀλλά μʼ ἔφασκες Ἀχιλλῆος θείοιο
urn:cts:greekLit:tlg0012.tlg001.allen:19.298#κουριδίην ἄλοχον θήσειν , ἄξειν τʼ ἐνὶ νηυσὶν
urn:cts:greekLit:tlg0012.tlg001.allen:19.299#ἐς Φθίην , δαίσειν δὲ γάμον μετὰ Μυρμιδόνεσσι .
urn:cts:greekLit:tlg0012.tlg001.allen:19.300#τώ σʼ ἄμοτον κλαίω τεθνηότα μείλιχον αἰεί .
urn:cts:greekLit:tlg0012.tlg001.allen:19.301#ὣς ἔφατο κλαίουσʼ , ἐπὶ δὲ στενάχοντο γυναῖκες
urn:cts:greekLit:tlg0012.tlg001.allen:19.302#Πάτροκλον πρόφασιν , σφῶν δʼ αὐτῶν κήδεʼ ἑκάστη .
urn:cts:greekLit:tlg0012.tlg001.allen:19.303#αὐτὸν δʼ ἀμφὶ γέροντες Ἀχαιῶν ἠγερέθοντο
urn:cts:greekLit:tlg0012.tlg001.allen:19.304#λισσόμενοι δειπνῆσαι · ὃ δʼ ἠρνεῖτο στεναχίζων ·
urn:cts:greekLit:tlg0012.tlg001.allen:19.305#λίσσομαι , εἴ τις ἔμοιγε φίλων ἐπιπείθεθʼ ἑταίρων ,
urn:cts:greekLit:tlg0012.tlg001.allen:19.306#μή με πρὶν σίτοιο κελεύετε μηδὲ ποτῆτος
urn:cts:greekLit:tlg0012.tlg001.allen:19.307#ἄσασθαι φίλον ἦτορ , ἐπεί μʼ ἄχος αἰνὸν ἱκάνει ·
urn:cts:greekLit:tlg0012.tlg001.allen:19.308#δύντα δʼ ἐς ἠέλιον μενέω καὶ τλήσομαι ἔμπης .
urn:cts:greekLit:tlg0012.tlg001.allen:19.309#ὣς εἰπὼν ἄλλους μὲν ἀπεσκέδασεν βασιλῆας ,
urn:cts:greekLit:tlg0012.tlg001.allen:19.310#δοιὼ δʼ Ἀτρεΐδα μενέτην καὶ δῖος Ὀδυσσεὺς
urn:cts:greekLit:tlg0012.tlg001.allen:19.311#Νέστωρ Ἰδομενεύς τε γέρων θʼ ἱππηλάτα Φοῖνιξ
urn:cts:greekLit:tlg0012.tlg001.allen:19.312#τέρποντες πυκινῶς ἀκαχήμενον · οὐδέ τι θυμῷ
urn:cts:greekLit:tlg0012.tlg001.allen:19.313#τέρπετο , πρὶν πολέμου στόμα δύμεναι αἱματόεντος .
urn:cts:greekLit:tlg0012.tlg001.allen:19.314#μνησάμενος δʼ ἁδινῶς ἀνενείκατο φώνησέν τε ·
urn:cts:greekLit:tlg0012.tlg001.allen:19.315#ἦ ῥά νύ μοί ποτε καὶ σὺ δυσάμμορε φίλταθʼ ἑταίρων
urn:cts:greekLit:tlg0012.tlg001.allen:19.316#αὐτὸς ἐνὶ κλισίῃ λαρὸν παρὰ δεῖπνον ἔθηκας
urn:cts:greekLit:tlg0012.tlg001.allen:19.317#αἶψα καὶ ὀτραλέως , ὁπότε σπερχοίατʼ Ἀχαιοὶ
urn:cts:greekLit:tlg0012.tlg001.allen:19.318#Τρωσὶν ἐφʼ ἱπποδάμοισι φέρειν πολύδακρυν Ἄρηα .
urn:cts:greekLit:tlg0012.tlg001.allen:19.319#νῦν δὲ σὺ μὲν κεῖσαι δεδαϊγμένος , αὐτὰρ ἐμὸν κῆρ
urn:cts:greekLit:tlg0012.tlg001.allen:19.320#ἄκμηνον πόσιος καὶ ἐδητύος ἔνδον ἐόντων
urn:cts:greekLit:tlg0012.tlg001.allen:19.321#σῇ ποθῇ · οὐ μὲν γάρ τι κακώτερον ἄλλο πάθοιμι ,
urn:cts:greekLit:tlg0012.tlg001.allen:19.322#οὐδʼ εἴ κεν τοῦ πατρὸς ἀποφθιμένοιο πυθοίμην ,
urn:cts:greekLit:tlg0012.tlg001.allen:19.323#ὅς που νῦν Φθίηφι τέρεν κατὰ δάκρυον εἴβει
urn:cts:greekLit:tlg0012.tlg001.allen:19.324#χήτεϊ τοιοῦδʼ υἷος · ὃ δʼ ἀλλοδαπῷ ἐνὶ δήμῳ
urn:cts:greekLit:tlg0012.tlg001.allen:19.325#εἵνεκα ῥιγεδανῆς Ἑλένης Τρωσὶν πολεμίζω ·
urn:cts:greekLit:tlg0012.tlg001.allen:19.326#ἠὲ τὸν ὃς Σκύρῳ μοι ἔνι τρέφεται φίλος υἱός ,
urn:cts:greekLit:tlg0012.tlg001.allen:19.327#εἴ που ἔτι ζώει γε Νεοπτόλεμος θεοειδής .
urn:cts:greekLit:tlg0012.tlg001.allen:19.328#πρὶν μὲν γάρ μοι θυμὸς ἐνὶ στήθεσσιν ἐώλπει
urn:cts:greekLit:tlg0012.tlg001.allen:19.329#οἶον ἐμὲ φθίσεσθαι ἀπʼ Ἄργεος ἱπποβότοιο
urn:cts:greekLit:tlg0012.tlg001.allen:19.330#αὐτοῦ ἐνὶ Τροίῃ , σὲ δέ τε Φθίην δὲ νέεσθαι ,
urn:cts:greekLit:tlg0012.tlg001.allen:19.331#ὡς ἄν μοι τὸν παῖδα θοῇ ἐνὶ νηῒ μελαίνῃ
urn:cts:greekLit:tlg0012.tlg001.allen:19.332#Σκυρόθεν ἐξαγάγοις καί οἱ δείξειας ἕκαστα
urn:cts:greekLit:tlg0012.tlg001.allen:19.333#κτῆσιν ἐμὴν δμῶάς τε καὶ ὑψερεφὲς μέγα δῶμα .
urn:cts:greekLit:tlg0012.tlg001.allen:19.334#ἤδη γὰρ Πηλῆά γʼ ὀΐομαι ἢ κατὰ πάμπαν
urn:cts:greekLit:tlg0012.tlg001.allen:19.335#τεθνάμεν , ἤ που τυτθὸν ἔτι ζώοντʼ ἀκάχησθαι
urn:cts:greekLit:tlg0012.tlg001.allen:19.336#γήραΐ τε στυγερῷ καὶ ἐμὴν ποτιδέγμενον αἰεὶ
urn:cts:greekLit:tlg0012.tlg001.allen:19.337#λυγρὴν ἀγγελίην , ὅτʼ ἀποφθιμένοιο πύθηται .
urn:cts:greekLit:tlg0012.tlg001.allen:19.338#ὣς ἔφατο κλαίων , ἐπὶ δὲ στενάχοντο γέροντες ,
urn:cts:greekLit:tlg0012.tlg001.allen:19.339#μνησάμενοι τὰ ἕκαστος ἐνὶ μεγάροισιν ἔλειπον ·
urn:cts:greekLit:tlg0012.tlg001.allen:19.340#μυρομένους δʼ ἄρα τούς γε ἰδὼν ἐλέησε Κρονίων ,
urn:cts:greekLit:tlg0012.tlg001.allen:19.341#αἶψα δʼ Ἀθηναίην ἔπεα πτερόεντα προσηύδα ·
urn:cts:greekLit:tlg0012.tlg001.allen:19.342#τέκνον ἐμόν , δὴ πάμπαν ἀποίχεαι ἀνδρὸς ἑῆος .
urn:cts:greekLit:tlg0012.tlg001.allen:19.343#ἦ νύ τοι οὐκέτι πάγχυ μετὰ φρεσὶ μέμβλετʼ Ἀχιλλεύς ;
urn:cts:greekLit:tlg0012.tlg001.allen:19.344#κεῖνος ὅ γε προπάροιθε νεῶν ὀρθοκραιράων
urn:cts:greekLit:tlg0012.tlg001.allen:19.345#ἧσται ὀδυρόμενος ἕταρον φίλον · οἳ δὲ δὴ ἄλλοι
urn:cts:greekLit:tlg0012.tlg001.allen:19.346#οἴχονται μετὰ δεῖπνον , ὃ δʼ ἄκμηνος καὶ ἄπαστος .
urn:cts:greekLit:tlg0012.tlg001.allen:19.347#ἀλλʼ ἴθι οἱ νέκτάρ τε καὶ ἀμβροσίην ἐρατεινὴν
urn:cts:greekLit:tlg0012.tlg001.allen:19.348#στάξον ἐνὶ στήθεσσʼ , ἵνα μή μιν λιμὸς ἵκηται .
urn:cts:greekLit:tlg0012.tlg001.allen:19.349#ὣς εἰπὼν ὄτρυνε πάρος μεμαυῖαν Ἀθήνην ·
urn:cts:greekLit:tlg0012.tlg001.allen:19.350#ἣ δʼ ἅρπῃ ἐϊκυῖα τανυπτέρυγι λιγυφώνῳ
urn:cts:greekLit:tlg0012.tlg001.allen:19.351#οὐρανοῦ ἐκκατεπᾶλτο διʼ αἰθέρος . αὐτὰρ Ἀχαιοὶ
urn:cts:greekLit:tlg0012.tlg001.allen:19.352#αὐτίκα θωρήσσοντο κατὰ στρατόν · ἣ δʼ Ἀχιλῆϊ
urn:cts:greekLit:tlg0012.tlg001.allen:19.353#νέκταρ ἐνὶ στήθεσσι καὶ ἀμβροσίην ἐρατεινὴν
urn:cts:greekLit:tlg0012.tlg001.allen:19.354#στάξʼ , ἵνα μή μιν λιμὸς ἀτερπὴς γούναθʼ ἵκοιτο ·
urn:cts:greekLit:tlg0012.tlg001.allen:19.355#αὐτὴ δὲ πρὸς πατρὸς ἐρισθενέος πυκινὸν δῶ
urn:cts:greekLit:tlg0012.tlg001.allen:19.356#ᾤχετο , τοὶ δʼ ἀπάνευθε νεῶν ἐχέοντο θοάων .
urn:cts:greekLit:tlg0012.tlg001.allen:19.357#ὡς δʼ ὅτε ταρφειαὶ νιφάδες Διὸς ἐκποτέονται
urn:cts:greekLit:tlg0012.tlg001.allen:19.358#ψυχραὶ ὑπὸ ῥιπῆς αἰθρηγενέος Βορέαο ,
urn:cts:greekLit:tlg0012.tlg001.allen:19.359#ὣς τότε ταρφειαὶ κόρυθες λαμπρὸν γανόωσαι
urn:cts:greekLit:tlg0012.tlg001.allen:19.360#νηῶν ἐκφορέοντο καὶ ἀσπίδες ὀμφαλόεσσαι
urn:cts:greekLit:tlg0012.tlg001.allen:19.361#θώρηκές τε κραταιγύαλοι καὶ μείλινα δοῦρα .
urn:cts:greekLit:tlg0012.tlg001.allen:19.362#αἴγλη δʼ οὐρανὸν ἷκε , γέλασσε δὲ πᾶσα περὶ χθὼν
urn:cts:greekLit:tlg0012.tlg001.allen:19.363#χαλκοῦ ὑπὸ στεροπῆς · ὑπὸ δὲ κτύπος ὄρνυτο ποσσὶν
urn:cts:greekLit:tlg0012.tlg001.allen:19.364#ἀνδρῶν · ἐν δὲ μέσοισι κορύσσετο δῖος Ἀχιλλεύς .
urn:cts:greekLit:tlg0012.tlg001.allen:19.365#τοῦ καὶ ὀδόντων μὲν καναχὴ πέλε , τὼ δέ οἱ ὄσσε
urn:cts:greekLit:tlg0012.tlg001.allen:19.366#λαμπέσθην ὡς εἴ τε πυρὸς σέλας , ἐν δέ οἱ ἦτορ
urn:cts:greekLit:tlg0012.tlg001.allen:19.367#δῦνʼ ἄχος ἄτλητον · ὃ δʼ ἄρα Τρωσὶν μενεαίνων
urn:cts:greekLit:tlg0012.tlg001.allen:19.368#δύσετο δῶρα θεοῦ , τά οἱ Ἥφαιστος κάμε τεύχων .
urn:cts:greekLit:tlg0012.tlg001.allen:19.369#κνημῖδας μὲν πρῶτα περὶ κνήμῃσιν ἔθηκε
urn:cts:greekLit:tlg0012.tlg001.allen:19.370#καλὰς ἀργυρέοισιν ἐπισφυρίοις ἀραρυίας ·
urn:cts:greekLit:tlg0012.tlg001.allen:19.371#δεύτερον αὖ θώρηκα περὶ στήθεσσιν ἔδυνεν .
urn:cts:greekLit:tlg0012.tlg001.allen:19.372#ἀμφὶ δʼ ἄρʼ ὤμοισιν βάλετο ξίφος ἀργυρόηλον
urn:cts:greekLit:tlg0012.tlg001.allen:19.373#χάλκεον · αὐτὰρ ἔπειτα σάκος μέγα τε στιβαρόν τε
urn:cts:greekLit:tlg0012.tlg001.allen:19.374#εἵλετο , τοῦ δʼ ἀπάνευθε σέλας γένετʼ ἠΰτε μήνης .
urn:cts:greekLit:tlg0012.tlg001.allen:19.375#ὡς δʼ ὅτʼ ἂν ἐκ πόντοιο σέλας ναύτῃσι φανήῃ
urn:cts:greekLit:tlg0012.tlg001.allen:19.376#καιομένοιο πυρός , τό τε καίεται ὑψόθʼ ὄρεσφι
urn:cts:greekLit:tlg0012.tlg001.allen:19.377#σταθμῷ ἐν οἰοπόλῳ · τοὺς δʼ οὐκ ἐθέλοντας ἄελλαι
urn:cts:greekLit:tlg0012.tlg001.allen:19.378#πόντον ἐπʼ ἰχθυόεντα φίλων ἀπάνευθε φέρουσιν ·
urn:cts:greekLit:tlg0012.tlg001.allen:19.379#ὣς ἀπʼ Ἀχιλλῆος σάκεος σέλας αἰθέρʼ ἵκανε
urn:cts:greekLit:tlg0012.tlg001.allen:19.380#καλοῦ δαιδαλέου · περὶ δὲ τρυφάλειαν ἀείρας
urn:cts:greekLit:tlg0012.tlg001.allen:19.381#κρατὶ θέτο βριαρήν · ἣ δʼ ἀστὴρ ὣς ἀπέλαμπεν
urn:cts:greekLit:tlg0012.tlg001.allen:19.382#ἵππουρις τρυφάλεια , περισσείοντο δʼ ἔθειραι
urn:cts:greekLit:tlg0012.tlg001.allen:19.383#χρύσεαι , ἃς Ἥφαιστος ἵει λόφον ἀμφὶ θαμειάς .
urn:cts:greekLit:tlg0012.tlg001.allen:19.384#πειρήθη δʼ ἕο αὐτοῦ ἐν ἔντεσι δῖος Ἀχιλλεύς ,
urn:cts:greekLit:tlg0012.tlg001.allen:19.385#εἰ οἷ ἐφαρμόσσειε καὶ ἐντρέχοι ἀγλαὰ γυῖα ·
urn:cts:greekLit:tlg0012.tlg001.allen:19.386#τῷ δʼ εὖτε πτερὰ γίγνετʼ , ἄειρε δὲ ποιμένα λαῶν .
urn:cts:greekLit:tlg0012.tlg001.allen:19.387#ἐκ δʼ ἄρα σύριγγος πατρώϊον ἐσπάσατʼ ἔγχος
urn:cts:greekLit:tlg0012.tlg001.allen:19.388#βριθὺ μέγα στιβαρόν · τὸ μὲν οὐ δύνατʼ ἄλλος Ἀχαιῶν
urn:cts:greekLit:tlg0012.tlg001.allen:19.389#πάλλειν , ἀλλά μιν οἶος ἐπίστατο πῆλαι Ἀχιλλεύς ·
urn:cts:greekLit:tlg0012.tlg001.allen:19.390#Πηλιάδα μελίην , τὴν πατρὶ φίλῳ πόρε Χείρων
urn:cts:greekLit:tlg0012.tlg001.allen:19.391#Πηλίου ἐκ κορυφῆς φόνον ἔμμεναι ἡρώεσσιν ·
urn:cts:greekLit:tlg0012.tlg001.allen:19.392#ἵππους δʼ Αὐτομέδων τε καὶ Ἄλκιμος ἀμφιέποντες
urn:cts:greekLit:tlg0012.tlg001.allen:19.393#ζεύγνυον · ἀμφὶ δὲ καλὰ λέπαδνʼ ἕσαν , ἐν δὲ χαλινοὺς
urn:cts:greekLit:tlg0012.tlg001.allen:19.394#γαμφηλῇς ἔβαλον , κατὰ δʼ ἡνία τεῖναν ὀπίσσω
urn:cts:greekLit:tlg0012.tlg001.allen:19.395#κολλητὸν ποτὶ δίφρον . ὃ δὲ μάστιγα φαεινὴν
urn:cts:greekLit:tlg0012.tlg001.allen:19.396#χειρὶ λαβὼν ἀραρυῖαν ἐφʼ ἵπποιιν ἀνόρουσεν
urn:cts:greekLit:tlg0012.tlg001.allen:19.397#Αὐτομέδων · ὄπιθεν δὲ κορυσσάμενος βῆ Ἀχιλλεὺς
urn:cts:greekLit:tlg0012.tlg001.allen:19.398#τεύχεσι παμφαίνων ὥς τʼ ἠλέκτωρ Ὑπερίων ,
urn:cts:greekLit:tlg0012.tlg001.allen:19.399#σμερδαλέον δʼ ἵπποισιν ἐκέκλετο πατρὸς ἑοῖο ·
urn:cts:greekLit:tlg0012.tlg001.allen:19.400#Ξάνθέ τε καὶ Βαλίε τηλεκλυτὰ τέκνα Ποδάργης
urn:cts:greekLit:tlg0012.tlg001.allen:19.401#ἄλλως δὴ φράζεσθε σαωσέμεν ἡνιοχῆα
urn:cts:greekLit:tlg0012.tlg001.allen:19.402#ἂψ Δαναῶν ἐς ὅμιλον ἐπεί χʼ ἕωμεν πολέμοιο ,
urn:cts:greekLit:tlg0012.tlg001.allen:19.403#μηδʼ ὡς Πάτροκλον λίπετʼ αὐτόθι τεθνηῶτα .
urn:cts:greekLit:tlg0012.tlg001.allen:19.404#τὸν δʼ ἄρʼ ὑπὸ ζυγόφι προσέφη πόδας αἰόλος ἵππος
urn:cts:greekLit:tlg0012.tlg001.allen:19.405#Ξάνθος , ἄφαρ δʼ ἤμυσε καρήατι · πᾶσα δὲ χαίτη
urn:cts:greekLit:tlg0012.tlg001.allen:19.406#ζεύγλης ἐξεριποῦσα παρὰ ζυγὸν οὖδας ἵκανεν ·
urn:cts:greekLit:tlg0012.tlg001.allen:19.407#αὐδήεντα δʼ ἔθηκε θεὰ λευκώλενος Ἥρη ·
urn:cts:greekLit:tlg0012.tlg001.allen:19.408#καὶ λίην σʼ ἔτι νῦν γε σαώσομεν ὄβριμʼ Ἀχιλλεῦ ·
urn:cts:greekLit:tlg0012.tlg001.allen:19.409#ἀλλά τοι ἐγγύθεν ἦμαρ ὀλέθριον · οὐδέ τοι ἡμεῖς
urn:cts:greekLit:tlg0012.tlg001.allen:19.410#αἴτιοι , ἀλλὰ θεός τε μέγας καὶ Μοῖρα κραταιή .
urn:cts:greekLit:tlg0012.tlg001.allen:19.411#οὐδὲ γὰρ ἡμετέρῃ βραδυτῆτί τε νωχελίῃ τε
urn:cts:greekLit:tlg0012.tlg001.allen:19.412#Τρῶες ἀπʼ ὤμοιιν Πατρόκλου τεύχεʼ ἕλοντο ·
urn:cts:greekLit:tlg0012.tlg001.allen:19.413#ἀλλὰ θεῶν ὤριστος , ὃν ἠΰκομος τέκε Λητώ ,
urn:cts:greekLit:tlg0012.tlg001.allen:19.414#ἔκτανʼ ἐνὶ προμάχοισι καὶ Ἕκτορι κῦδος ἔδωκε .
urn:cts:greekLit:tlg0012.tlg001.allen:19.415#νῶϊ δὲ καί κεν ἅμα πνοιῇ Ζεφύροιο θέοιμεν ,
urn:cts:greekLit:tlg0012.tlg001.allen:19.416#ἥν περ ἐλαφροτάτην φάσʼ ἔμμεναι · ἀλλὰ σοὶ αὐτῷ
urn:cts:greekLit:tlg0012.tlg001.allen:19.417#μόρσιμόν ἐστι θεῷ τε καὶ ἀνέρι ἶφι δαμῆναι .
urn:cts:greekLit:tlg0012.tlg001.allen:19.418#ὣς ἄρα φωνήσαντος Ἐρινύες ἔσχεθον αὐδήν .
urn:cts:greekLit:tlg0012.tlg001.allen:19.419#τὸν δὲ μέγʼ ὀχθήσας προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:19.420#Ξάνθε τί μοι θάνατον μαντεύεαι ; οὐδέ τί σε χρή .
urn:cts:greekLit:tlg0012.tlg001.allen:19.421#εὖ νυ τὸ οἶδα καὶ αὐτὸς ὅ μοι μόρος ἐνθάδʼ ὀλέσθαι
urn:cts:greekLit:tlg0012.tlg001.allen:19.422#νόσφι φίλου πατρὸς καὶ μητέρος · ἀλλὰ καὶ ἔμπης
urn:cts:greekLit:tlg0012.tlg001.allen:19.423#οὐ λήξω πρὶν Τρῶας ἅδην ἐλάσαι πολέμοιο .
urn:cts:greekLit:tlg0012.tlg001.allen:19.424#ἦ ῥα , καὶ ἐν πρώτοις ἰάχων ἔχε μώνυχας ἵππους .
urn:cts:greekLit:tlg0012.tlg001.allen:20.1#ὣς οἳ μὲν παρὰ νηυσὶ κορωνίσι θωρήσσοντο
urn:cts:greekLit:tlg0012.tlg001.allen:20.2#ἀμφὶ σὲ Πηλέος υἱὲ μάχης ἀκόρητον Ἀχαιοί ,
urn:cts:greekLit:tlg0012.tlg001.allen:20.3#Τρῶες δʼ αὖθʼ ἑτέρωθεν ἐπὶ θρωσμῷ πεδίοιο ·
urn:cts:greekLit:tlg0012.tlg001.allen:20.4#Ζεὺς δὲ Θέμιστα κέλευσε θεοὺς ἀγορὴν δὲ καλέσσαι
urn:cts:greekLit:tlg0012.tlg001.allen:20.5#κρατὸς ἀπʼ Οὐλύμποιο πολυπτύχου · ἣ δʼ ἄρα πάντῃ
urn:cts:greekLit:tlg0012.tlg001.allen:20.6#φοιτήσασα κέλευσε Διὸς πρὸς δῶμα νέεσθαι .
urn:cts:greekLit:tlg0012.tlg001.allen:20.7#οὔτέ τις οὖν ποταμῶν ἀπέην νόσφʼ Ὠκεανοῖο ,
urn:cts:greekLit:tlg0012.tlg001.allen:20.8#οὔτʼ ἄρα νυμφάων αἵ τʼ ἄλσεα καλὰ νέμονται
urn:cts:greekLit:tlg0012.tlg001.allen:20.9#καὶ πηγὰς ποταμῶν καὶ πίσεα ποιήεντα .
urn:cts:greekLit:tlg0012.tlg001.allen:20.10#ἐλθόντες δʼ ἐς δῶμα Διὸς νεφεληγερέταο
urn:cts:greekLit:tlg0012.tlg001.allen:20.11#ξεστῇς αἰθούσῃσιν ἐνίζανον , ἃς Διὶ πατρὶ
urn:cts:greekLit:tlg0012.tlg001.allen:20.12#Ἥφαιστος ποίησεν ἰδυίῃσι πραπίδεσσιν .
urn:cts:greekLit:tlg0012.tlg001.allen:20.13#ὣς οἳ μὲν Διὸς ἔνδον ἀγηγέρατʼ · οὐδʼ ἐνοσίχθων
urn:cts:greekLit:tlg0012.tlg001.allen:20.14#νηκούστησε θεᾶς , ἀλλʼ ἐξ ἁλὸς ἦλθε μετʼ αὐτούς ,
urn:cts:greekLit:tlg0012.tlg001.allen:20.15#ἷζε δʼ ἄρʼ ἐν μέσσοισι , Διὸς δʼ ἐξείρετο βουλήν ·
urn:cts:greekLit:tlg0012.tlg001.allen:20.16#τίπτʼ αὖτʼ ἀργικέραυνε θεοὺς ἀγορὴν δὲ κάλεσσας ;
urn:cts:greekLit:tlg0012.tlg001.allen:20.17#ἦ τι περὶ Τρώων καὶ Ἀχαιῶν μερμηρίζεις ;
urn:cts:greekLit:tlg0012.tlg001.allen:20.18#τῶν γὰρ νῦν ἄγχιστα μάχη πόλεμός τε δέδηε .
urn:cts:greekLit:tlg0012.tlg001.allen:20.19#τὸν δʼ ἀπαμειβόμενος προσέφη νεφεληγερέτα Ζεύς ·
urn:cts:greekLit:tlg0012.tlg001.allen:20.20#ἔγνως ἐννοσίγαιε ἐμὴν ἐν στήθεσι βουλὴν
urn:cts:greekLit:tlg0012.tlg001.allen:20.21#ὧν ἕνεκα ξυνάγειρα · μέλουσί μοι ὀλλύμενοί περ .
urn:cts:greekLit:tlg0012.tlg001.allen:20.22#ἀλλʼ ἤτοι μὲν ἐγὼ μενέω πτυχὶ Οὐλύμποιο
urn:cts:greekLit:tlg0012.tlg001.allen:20.23#ἥμενος , ἔνθʼ ὁρόων φρένα τέρψομαι · οἳ δὲ δὴ ἄλλοι
urn:cts:greekLit:tlg0012.tlg001.allen:20.24#ἔρχεσθʼ ὄφρʼ ἂν ἵκησθε μετὰ Τρῶας καὶ Ἀχαιούς ,
urn:cts:greekLit:tlg0012.tlg001.allen:20.25#ἀμφοτέροισι δʼ ἀρήγεθʼ ὅπῃ νόος ἐστὶν ἑκάστου .
urn:cts:greekLit:tlg0012.tlg001.allen:20.26#εἰ γὰρ Ἀχιλλεὺς οἶος ἐπὶ Τρώεσσι μαχεῖται
urn:cts:greekLit:tlg0012.tlg001.allen:20.27#οὐδὲ μίνυνθʼ ἕξουσι ποδώκεα Πηλεΐωνα .
urn:cts:greekLit:tlg0012.tlg001.allen:20.28#καὶ δέ τί μιν καὶ πρόσθεν ὑποτρομέεσκον ὁρῶντες ·
urn:cts:greekLit:tlg0012.tlg001.allen:20.29#νῦν δʼ ὅτε δὴ καὶ θυμὸν ἑταίρου χώεται αἰνῶς
urn:cts:greekLit:tlg0012.tlg001.allen:20.30#δείδω μὴ καὶ τεῖχος ὑπέρμορον ἐξαλαπάξῃ .
urn:cts:greekLit:tlg0012.tlg001.allen:20.31#ὣς ἔφατο Κρονίδης , πόλεμον δʼ ἀλίαστον ἔγειρε .
urn:cts:greekLit:tlg0012.tlg001.allen:20.32#βὰν δʼ ἴμεναι πόλεμον δὲ θεοὶ δίχα θυμὸν ἔχοντες ·
urn:cts:greekLit:tlg0012.tlg001.allen:20.33#Ἥρη μὲν μετʼ ἀγῶνα νεῶν καὶ Παλλὰς Ἀθήνη
urn:cts:greekLit:tlg0012.tlg001.allen:20.34#ἠδὲ Ποσειδάων γαιήοχος ἠδʼ ἐριούνης
urn:cts:greekLit:tlg0012.tlg001.allen:20.35#Ἑρμείας , ὃς ἐπὶ φρεσὶ πευκαλίμῃσι κέκασται ·
urn:cts:greekLit:tlg0012.tlg001.allen:20.36#Ἥφαιστος δʼ ἅμα τοῖσι κίε σθένεϊ βλεμεαίνων
urn:cts:greekLit:tlg0012.tlg001.allen:20.37#χωλεύων , ὑπὸ δὲ κνῆμαι ῥώοντο ἀραιαί .
urn:cts:greekLit:tlg0012.tlg001.allen:20.38#ἐς δὲ Τρῶας Ἄρης κορυθαίολος , αὐτὰρ ἅμʼ αὐτῷ
urn:cts:greekLit:tlg0012.tlg001.allen:20.39#Φοῖβος ἀκερσεκόμης ἠδʼ Ἄρτεμις ἰοχέαιρα
urn:cts:greekLit:tlg0012.tlg001.allen:20.40#Λητώ τε Ξάνθός τε φιλομειδής τʼ Ἀφροδίτη .
urn:cts:greekLit:tlg0012.tlg001.allen:20.41#εἷος μέν ῥʼ ἀπάνευθε θεοὶ θνητῶν ἔσαν ἀνδρῶν ,
urn:cts:greekLit:tlg0012.tlg001.allen:20.42#τεῖος Ἀχαιοὶ μὲν μέγα κύδανον , οὕνεκʼ Ἀχιλλεὺς
urn:cts:greekLit:tlg0012.tlg001.allen:20.43#ἐξεφάνη , δηρὸν δὲ μάχης ἐπέπαυτʼ ἀλεγεινῆς ·
urn:cts:greekLit:tlg0012.tlg001.allen:20.44#Τρῶας δὲ τρόμος αἰνὸς ὑπήλυθε γυῖα ἕκαστον
urn:cts:greekLit:tlg0012.tlg001.allen:20.45#δειδιότας , ὅθʼ ὁρῶντο ποδώκεα Πηλεΐωνα
urn:cts:greekLit:tlg0012.tlg001.allen:20.46#τεύχεσι λαμπόμενον βροτολοιγῷ ἶσον Ἄρηϊ .
urn:cts:greekLit:tlg0012.tlg001.allen:20.47#αὐτὰρ ἐπεὶ μεθʼ ὅμιλον Ὀλύμπιοι ἤλυθον ἀνδρῶν ,
urn:cts:greekLit:tlg0012.tlg001.allen:20.48#ὦρτο δʼ Ἔρις κρατερὴ λαοσσόος , αὖε δʼ Ἀθήνη
urn:cts:greekLit:tlg0012.tlg001.allen:20.49#στᾶσʼ ὁτὲ μὲν παρὰ τάφρον ὀρυκτὴν τείχεος ἐκτός ,
urn:cts:greekLit:tlg0012.tlg001.allen:20.50#ἄλλοτʼ ἐπʼ ἀκτάων ἐριδούπων μακρὸν ἀΰτει .
urn:cts:greekLit:tlg0012.tlg001.allen:20.51#αὖε δʼ Ἄρης ἑτέρωθεν ἐρεμνῇ λαίλαπι ἶσος
urn:cts:greekLit:tlg0012.tlg001.allen:20.52#ὀξὺ κατʼ ἀκροτάτης πόλιος Τρώεσσι κελεύων ,
urn:cts:greekLit:tlg0012.tlg001.allen:20.53#ἄλλοτε πὰρ Σιμόεντι θέων ἐπὶ Καλλικολώνῃ .
urn:cts:greekLit:tlg0012.tlg001.allen:20.54#ὣς τοὺς ἀμφοτέρους μάκαρες θεοὶ ὀτρύνοντες
urn:cts:greekLit:tlg0012.tlg001.allen:20.55#σύμβαλον , ἐν δʼ αὐτοῖς ἔριδα ῥήγνυντο βαρεῖαν ·
urn:cts:greekLit:tlg0012.tlg001.allen:20.56#δεινὸν δὲ βρόντησε πατὴρ ἀνδρῶν τε θεῶν τε
urn:cts:greekLit:tlg0012.tlg001.allen:20.57#ὑψόθεν · αὐτὰρ νέρθε Ποσειδάων ἐτίναξε
urn:cts:greekLit:tlg0012.tlg001.allen:20.58#γαῖαν ἀπειρεσίην ὀρέων τʼ αἰπεινὰ κάρηνα .
urn:cts:greekLit:tlg0012.tlg001.allen:20.59#πάντες δʼ ἐσσείοντο πόδες πολυπίδακος Ἴδης
urn:cts:greekLit:tlg0012.tlg001.allen:20.60#καὶ κορυφαί , Τρώων τε πόλις καὶ νῆες Ἀχαιῶν .
urn:cts:greekLit:tlg0012.tlg001.allen:20.61#ἔδεισεν δʼ ὑπένερθεν ἄναξ ἐνέρων Ἀϊδωνεύς ,
urn:cts:greekLit:tlg0012.tlg001.allen:20.62#δείσας δʼ ἐκ θρόνου ἆλτο καὶ ἴαχε , μή οἱ ὕπερθε
urn:cts:greekLit:tlg0012.tlg001.allen:20.63#γαῖαν ἀναρρήξειε Ποσειδάων ἐνοσίχθων ,
urn:cts:greekLit:tlg0012.tlg001.allen:20.64#οἰκία δὲ θνητοῖσι καὶ ἀθανάτοισι φανείη
urn:cts:greekLit:tlg0012.tlg001.allen:20.65#σμερδαλέʼ εὐρώεντα , τά τε στυγέουσι θεοί περ ·
urn:cts:greekLit:tlg0012.tlg001.allen:20.66#τόσσος ἄρα κτύπος ὦρτο θεῶν ἔριδι ξυνιόντων .
urn:cts:greekLit:tlg0012.tlg001.allen:20.67#ἤτοι μὲν γὰρ ἔναντα Ποσειδάωνος ἄνακτος
urn:cts:greekLit:tlg0012.tlg001.allen:20.68#ἵστατʼ Ἀπόλλων Φοῖβος ἔχων ἰὰ πτερόεντα ,
urn:cts:greekLit:tlg0012.tlg001.allen:20.69#ἄντα δʼ Ἐνυαλίοιο θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:20.70#Ἥρῃ δʼ ἀντέστη χρυσηλάκατος κελαδεινὴ
urn:cts:greekLit:tlg0012.tlg001.allen:20.71#Ἄρτεμις ἰοχέαιρα κασιγνήτη ἑκάτοιο ·
urn:cts:greekLit:tlg0012.tlg001.allen:20.72#Λητοῖ δʼ ἀντέστη σῶκος ἐριούνιος Ἑρμῆς ,
urn:cts:greekLit:tlg0012.tlg001.allen:20.73#ἄντα δʼ ἄρʼ Ἡφαίστοιο μέγας ποταμὸς βαθυδίνης ,
urn:cts:greekLit:tlg0012.tlg001.allen:20.74#ὃν Ξάνθον καλέουσι θεοί , ἄνδρες δὲ Σκάμανδρον .
urn:cts:greekLit:tlg0012.tlg001.allen:20.75#ὣς οἳ μὲν θεοὶ ἄντα θεῶν ἴσαν · αὐτὰρ Ἀχιλλεὺς
urn:cts:greekLit:tlg0012.tlg001.allen:20.76#Ἕκτορος ἄντα μάλιστα λιλαίετο δῦναι ὅμιλον
urn:cts:greekLit:tlg0012.tlg001.allen:20.77#Πριαμίδεω · τοῦ γάρ ῥα μάλιστά ἑ θυμὸς ἀνώγει
urn:cts:greekLit:tlg0012.tlg001.allen:20.78#αἵματος ἆσαι Ἄρηα ταλαύρινον πολεμιστήν .
urn:cts:greekLit:tlg0012.tlg001.allen:20.79#Αἰνείαν δʼ ἰθὺς λαοσσόος ὦρσεν Ἀπόλλων
urn:cts:greekLit:tlg0012.tlg001.allen:20.80#ἀντία Πηλεΐωνος , ἐνῆκε δέ οἱ μένος ἠΰ ·
urn:cts:greekLit:tlg0012.tlg001.allen:20.81#υἱέϊ δὲ Πριάμοιο Λυκάονι εἴσατο φωνήν ·
urn:cts:greekLit:tlg0012.tlg001.allen:20.82#τῷ μιν ἐεισάμενος προσέφη Διὸς υἱὸς Ἀπόλλων ·
urn:cts:greekLit:tlg0012.tlg001.allen:20.83#Αἰνεία Τρώων βουληφόρε ποῦ τοι ἀπειλαὶ
urn:cts:greekLit:tlg0012.tlg001.allen:20.84#ἃς Τρώων βασιλεῦσιν ὑπίσχεο οἰνοποτάζων
urn:cts:greekLit:tlg0012.tlg001.allen:20.85#Πηλεΐδεω Ἀχιλῆος ἐναντίβιον πολεμίξειν ;
urn:cts:greekLit:tlg0012.tlg001.allen:20.86#τὸν δʼ αὖτʼ Αἰνείας ἀπαμειβόμενος προσέειπε ·
urn:cts:greekLit:tlg0012.tlg001.allen:20.87#Πριαμίδη τί με ταῦτα καὶ οὐκ ἐθέλοντα κελεύεις
urn:cts:greekLit:tlg0012.tlg001.allen:20.88#ἀντία Πηλεΐωνος ὑπερθύμοιο μάχεσθαι ;
urn:cts:greekLit:tlg0012.tlg001.allen:20.89#οὐ μὲν γὰρ νῦν πρῶτα ποδώκεος ἄντʼ Ἀχιλῆος
urn:cts:greekLit:tlg0012.tlg001.allen:20.90#στήσομαι , ἀλλʼ ἤδη με καὶ ἄλλοτε δουρὶ φόβησεν
urn:cts:greekLit:tlg0012.tlg001.allen:20.91#ἐξ Ἴδης , ὅτε βουσὶν ἐπήλυθεν ἡμετέρῃσι ,
urn:cts:greekLit:tlg0012.tlg001.allen:20.92#πέρσε δὲ Λυρνησσὸν καὶ Πήδασον · αὐτὰρ ἐμὲ Ζεὺς
urn:cts:greekLit:tlg0012.tlg001.allen:20.93#εἰρύσαθʼ , ὅς μοι ἐπῶρσε μένος λαιψηρά τε γοῦνα .
urn:cts:greekLit:tlg0012.tlg001.allen:20.94#ἦ κʼ ἐδάμην ὑπὸ χερσὶν Ἀχιλλῆος καὶ Ἀθήνης ,
urn:cts:greekLit:tlg0012.tlg001.allen:20.95#ἥ οἱ πρόσθεν ἰοῦσα τίθει φάος ἠδʼ ἐκέλευεν
urn:cts:greekLit:tlg0012.tlg001.allen:20.96#ἔγχεϊ χαλκείῳ Λέλεγας καὶ Τρῶας ἐναίρειν .
urn:cts:greekLit:tlg0012.tlg001.allen:20.97#τὼ οὐκ ἔστʼ Ἀχιλῆος ἐναντίον ἄνδρα μάχεσθαι ·
urn:cts:greekLit:tlg0012.tlg001.allen:20.98#αἰεὶ γὰρ πάρα εἷς γε θεῶν ὃς λοιγὸν ἀμύνει .
urn:cts:greekLit:tlg0012.tlg001.allen:20.99#καὶ δʼ ἄλλως τοῦ γʼ ἰθὺ βέλος πέτετʼ , οὐδʼ ἀπολήγει
urn:cts:greekLit:tlg0012.tlg001.allen:20.100#πρὶν χροὸς ἀνδρομέοιο διελθέμεν . εἰ δὲ θεός περ
urn:cts:greekLit:tlg0012.tlg001.allen:20.101#ἶσον τείνειεν πολέμου τέλος , οὔ κε μάλα ῥέα
urn:cts:greekLit:tlg0012.tlg001.allen:20.102#νικήσειʼ , οὐδʼ εἰ παγχάλκεος εὔχεται εἶναι .
urn:cts:greekLit:tlg0012.tlg001.allen:20.103#τὸν δʼ αὖτε προσέειπεν ἄναξ Διὸς υἱὸς Ἀπόλλων ·
urn:cts:greekLit:tlg0012.tlg001.allen:20.104#ἥρως ἀλλʼ ἄγε καὶ σὺ θεοῖς αἰειγενέτῃσιν
urn:cts:greekLit:tlg0012.tlg001.allen:20.105#εὔχεο · καὶ δὲ σέ φασι Διὸς κούρης Ἀφροδίτης
urn:cts:greekLit:tlg0012.tlg001.allen:20.106#ἐκγεγάμεν , κεῖνος δὲ χερείονος ἐκ θεοῦ ἐστίν ·
urn:cts:greekLit:tlg0012.tlg001.allen:20.107#ἣ μὲν γὰρ Διός ἐσθʼ , ἣ δʼ ἐξ ἁλίοιο γέροντος .
urn:cts:greekLit:tlg0012.tlg001.allen:20.108#ἀλλʼ ἰθὺς φέρε χαλκὸν ἀτειρέα , μηδέ σε πάμπαν
urn:cts:greekLit:tlg0012.tlg001.allen:20.109#λευγαλέοις ἐπέεσσιν ἀποτρεπέτω καὶ ἀρειῇ .
urn:cts:greekLit:tlg0012.tlg001.allen:20.110#ὣς εἰπὼν ἔμπνευσε μένος μέγα ποιμένι λαῶν ,
urn:cts:greekLit:tlg0012.tlg001.allen:20.111#βῆ δὲ διὰ προμάχων κεκορυθμένος αἴθοπι χαλκῷ .
urn:cts:greekLit:tlg0012.tlg001.allen:20.112#οὐδʼ ἔλαθʼ Ἀγχίσαο πάϊς λευκώλενον Ἥρην
urn:cts:greekLit:tlg0012.tlg001.allen:20.113#ἀντία Πηλεΐωνος ἰὼν ἀνὰ οὐλαμὸν ἀνδρῶν ·
urn:cts:greekLit:tlg0012.tlg001.allen:20.114#ἣ δʼ ἄμυδις στήσασα θεοὺς μετὰ μῦθον ἔειπε ·
urn:cts:greekLit:tlg0012.tlg001.allen:20.115#φράζεσθον δὴ σφῶϊ Ποσείδαον καὶ Ἀθήνη
urn:cts:greekLit:tlg0012.tlg001.allen:20.116#ἐν φρεσὶν ὑμετέρῃσιν , ὅπως ἔσται τάδε ἔργα .
urn:cts:greekLit:tlg0012.tlg001.allen:20.117#Αἰνείας ὅδʼ ἔβη κεκορυθμένος αἴθοπι χαλκῷ
urn:cts:greekLit:tlg0012.tlg001.allen:20.118#ἀντία Πηλεΐωνος , ἀνῆκε δὲ Φοῖβος Ἀπόλλων .
urn:cts:greekLit:tlg0012.tlg001.allen:20.119#ἀλλʼ ἄγεθʼ , ἡμεῖς πέρ μιν ἀποτρωπῶμεν ὀπίσσω
urn:cts:greekLit:tlg0012.tlg001.allen:20.120#αὐτόθεν , ἤ τις ἔπειτα καὶ ἡμείων Ἀχιλῆϊ
urn:cts:greekLit:tlg0012.tlg001.allen:20.121#παρσταίη , δοίη δὲ κράτος μέγα , μηδέ τι θυμῷ
urn:cts:greekLit:tlg0012.tlg001.allen:20.122#δευέσθω , ἵνα εἰδῇ ὅ μιν φιλέουσιν ἄριστοι
urn:cts:greekLit:tlg0012.tlg001.allen:20.123#ἀθανάτων , οἳ δʼ αὖτʼ ἀνεμώλιοι οἳ τὸ πάρος περ
urn:cts:greekLit:tlg0012.tlg001.allen:20.124#Τρωσὶν ἀμύνουσιν πόλεμον καὶ δηϊοτῆτα .
urn:cts:greekLit:tlg0012.tlg001.allen:20.125#πάντες δʼ Οὐλύμποιο κατήλθομεν ἀντιόωντες
urn:cts:greekLit:tlg0012.tlg001.allen:20.126#τῆσδε μάχης , ἵνα μή τι μετὰ Τρώεσσι πάθῃσι
urn:cts:greekLit:tlg0012.tlg001.allen:20.127#σήμερον · ὕστερον αὖτε τὰ πείσεται ἅσσά οἱ αἶσα
urn:cts:greekLit:tlg0012.tlg001.allen:20.128#γιγνομένῳ ἐπένησε λίνῳ ὅτε μιν τέκε μήτηρ .
urn:cts:greekLit:tlg0012.tlg001.allen:20.129#εἰ δʼ Ἀχιλεὺς οὐ ταῦτα θεῶν ἐκ πεύσεται ὀμφῆς
urn:cts:greekLit:tlg0012.tlg001.allen:20.130#δείσετʼ ἔπειθʼ , ὅτε κέν τις ἐναντίβιον θεὸς ἔλθῃ
urn:cts:greekLit:tlg0012.tlg001.allen:20.131#ἐν πολέμῳ · χαλεποὶ δὲ θεοὶ φαίνεσθαι ἐναργεῖς .
urn:cts:greekLit:tlg0012.tlg001.allen:20.132#τὴν δʼ ἠμείβετʼ ἔπειτα Ποσειδάων ἐνοσίχθων ·
urn:cts:greekLit:tlg0012.tlg001.allen:20.133#Ἥρη μὴ χαλέπαινε παρʼ ἐκ νόον · οὐδέ τί σε χρή .
urn:cts:greekLit:tlg0012.tlg001.allen:20.134#οὐκ ἂν ἔγωγʼ ἐθέλοιμι θεοὺς ἔριδι ξυνελάσσαι
urn:cts:greekLit:tlg0012.tlg001.allen:20.135#ἡμέας τοὺς ἄλλους , ἐπεὶ ἦ πολὺ φέρτεροί εἰμεν ·
urn:cts:greekLit:tlg0012.tlg001.allen:20.136#ἀλλʼ ἡμεῖς μὲν ἔπειτα καθεζώμεσθα κιόντες
urn:cts:greekLit:tlg0012.tlg001.allen:20.137#ἐκ πάτου ἐς σκοπιήν , πόλεμος δʼ ἄνδρεσσι μελήσει .
urn:cts:greekLit:tlg0012.tlg001.allen:20.138#εἰ δέ κʼ Ἄρης ἄρχωσι μάχης ἢ Φοῖβος Ἀπόλλων ,
urn:cts:greekLit:tlg0012.tlg001.allen:20.139#ἢ Ἀχιλῆʼ ἴσχωσι καὶ οὐκ εἰῶσι μάχεσθαι ,
urn:cts:greekLit:tlg0012.tlg001.allen:20.140#αὐτίκʼ ἔπειτα καὶ ἄμμι παρʼ αὐτόθι νεῖκος ὀρεῖται
urn:cts:greekLit:tlg0012.tlg001.allen:20.141#φυλόπιδος · μάλα δʼ ὦκα διακρινθέντας ὀΐω
urn:cts:greekLit:tlg0012.tlg001.allen:20.142#ἂψ ἴμεν Οὔλυμπον δὲ θεῶν μεθʼ ὁμήγυριν ἄλλων
urn:cts:greekLit:tlg0012.tlg001.allen:20.143#ἡμετέρῃς ὑπὸ χερσὶν ἀναγκαίηφι δαμέντας .
urn:cts:greekLit:tlg0012.tlg001.allen:20.144#ὣς ἄρα φωνήσας ἡγήσατο κυανοχαίτης
urn:cts:greekLit:tlg0012.tlg001.allen:20.145#τεῖχος ἐς ἀμφίχυτον Ἡρακλῆος θείοιο
urn:cts:greekLit:tlg0012.tlg001.allen:20.146#ὑψηλόν , τό ῥά οἱ Τρῶες καὶ Παλλὰς Ἀθήνη
urn:cts:greekLit:tlg0012.tlg001.allen:20.147#ποίεον , ὄφρα τὸ κῆτος ὑπεκπροφυγὼν ἀλέαιτο ,
urn:cts:greekLit:tlg0012.tlg001.allen:20.148#ὁππότε μιν σεύαιτο ἀπʼ ἠϊόνος πεδίον δέ .
urn:cts:greekLit:tlg0012.tlg001.allen:20.149#ἔνθα Ποσειδάων κατʼ ἄρʼ ἕζετο καὶ θεοὶ ἄλλοι ,
urn:cts:greekLit:tlg0012.tlg001.allen:20.150#ἀμφὶ δʼ ἄρʼ ἄρρηκτον νεφέλην ὤμοισιν ἕσαντο ·
urn:cts:greekLit:tlg0012.tlg001.allen:20.151#οἳ δʼ ἑτέρωσε καθῖζον ἐπʼ ὀφρύσι Καλλικολώνης
urn:cts:greekLit:tlg0012.tlg001.allen:20.152#ἀμφὶ σὲ ἤϊε Φοῖβε καὶ Ἄρηα πτολίπορθον .
urn:cts:greekLit:tlg0012.tlg001.allen:20.153#ὣς οἳ μέν ῥʼ ἑκάτερθε καθήατο μητιόωντες
urn:cts:greekLit:tlg0012.tlg001.allen:20.154#βουλάς · ἀρχέμεναι δὲ δυσηλεγέος πολέμοιο
urn:cts:greekLit:tlg0012.tlg001.allen:20.155#ὄκνεον ἀμφότεροι , Ζεὺς δʼ ἥμενος ὕψι κέλευε .
urn:cts:greekLit:tlg0012.tlg001.allen:20.156#τῶν δʼ ἅπαν ἐπλήσθη πεδίον καὶ λάμπετο χαλκῷ
urn:cts:greekLit:tlg0012.tlg001.allen:20.157#ἀνδρῶν ἠδʼ ἵππων · κάρκαιρε δὲ γαῖα πόδεσσιν
urn:cts:greekLit:tlg0012.tlg001.allen:20.158#ὀρνυμένων ἄμυδις . δύο δʼ ἀνέρες ἔξοχʼ ἄριστοι
urn:cts:greekLit:tlg0012.tlg001.allen:20.159#ἐς μέσον ἀμφοτέρων συνίτην μεμαῶτε μάχεσθαι
urn:cts:greekLit:tlg0012.tlg001.allen:20.160#Αἰνείας τʼ Ἀγχισιάδης καὶ δῖος Ἀχιλλεύς .
urn:cts:greekLit:tlg0012.tlg001.allen:20.161#Αἰνείας δὲ πρῶτος ἀπειλήσας ἐβεβήκει
urn:cts:greekLit:tlg0012.tlg001.allen:20.162#νευστάζων κόρυθι βριαρῇ · ἀτὰρ ἀσπίδα θοῦριν
urn:cts:greekLit:tlg0012.tlg001.allen:20.163#πρόσθεν ἔχε στέρνοιο , τίνασσε δὲ χάλκεον ἔγχος .
urn:cts:greekLit:tlg0012.tlg001.allen:20.164#Πηλεΐδης δʼ ἑτέρωθεν ἐναντίον ὦρτο λέων ὣς
urn:cts:greekLit:tlg0012.tlg001.allen:20.165#σίντης , ὅν τε καὶ ἄνδρες ἀποκτάμεναι μεμάασιν
urn:cts:greekLit:tlg0012.tlg001.allen:20.166#ἀγρόμενοι πᾶς δῆμος · ὃ δὲ πρῶτον μὲν ἀτίζων
urn:cts:greekLit:tlg0012.tlg001.allen:20.167#ἔρχεται , ἀλλʼ ὅτε κέν τις ἀρηϊθόων αἰζηῶν
urn:cts:greekLit:tlg0012.tlg001.allen:20.168#δουρὶ βάλῃ ἐάλη τε χανών , περί τʼ ἀφρὸς ὀδόντας
urn:cts:greekLit:tlg0012.tlg001.allen:20.169#γίγνεται , ἐν δέ τέ οἱ κραδίῃ στένει ἄλκιμον ἦτορ ,
urn:cts:greekLit:tlg0012.tlg001.allen:20.170#οὐρῇ δὲ πλευράς τε καὶ ἰσχία ἀμφοτέρωθεν
urn:cts:greekLit:tlg0012.tlg001.allen:20.171#μαστίεται , ἑὲ δʼ αὐτὸν ἐποτρύνει μαχέσασθαι ,
urn:cts:greekLit:tlg0012.tlg001.allen:20.172#γλαυκιόων δʼ ἰθὺς φέρεται μένει , ἤν τινα πέφνῃ
urn:cts:greekLit:tlg0012.tlg001.allen:20.173#ἀνδρῶν , ἢ αὐτὸς φθίεται πρώτῳ ἐν ὁμίλῳ ·
urn:cts:greekLit:tlg0012.tlg001.allen:20.174#ὣς Ἀχιλῆʼ ὄτρυνε μένος καὶ θυμὸς ἀγήνωρ
urn:cts:greekLit:tlg0012.tlg001.allen:20.175#ἀντίον ἐλθέμεναι μεγαλήτορος Αἰνείαο .
urn:cts:greekLit:tlg0012.tlg001.allen:20.176#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες ,
urn:cts:greekLit:tlg0012.tlg001.allen:20.177#τὸν πρότερος προσέειπε ποδάρκης δῖος Ἀχιλλεύς ·
urn:cts:greekLit:tlg0012.tlg001.allen:20.178#Αἰνεία τί σὺ τόσσον ὁμίλου πολλὸν ἐπελθὼν
urn:cts:greekLit:tlg0012.tlg001.allen:20.179#ἔστης ; ἦ σέ γε θυμὸς ἐμοὶ μαχέσασθαι ἀνώγει
urn:cts:greekLit:tlg0012.tlg001.allen:20.180#ἐλπόμενον Τρώεσσιν ἀνάξειν ἱπποδάμοισι
urn:cts:greekLit:tlg0012.tlg001.allen:20.181#τιμῆς τῆς Πριάμου ; ἀτὰρ εἴ κεν ἔμʼ ἐξεναρίξῃς ,
urn:cts:greekLit:tlg0012.tlg001.allen:20.182#οὔ τοι τοὔνεκά γε Πρίαμος γέρας ἐν χερὶ θήσει ·
urn:cts:greekLit:tlg0012.tlg001.allen:20.183#εἰσὶν γάρ οἱ παῖδες , ὃ δʼ ἔμπεδος οὐδʼ ἀεσίφρων .
urn:cts:greekLit:tlg0012.tlg001.allen:20.184#ἦ νύ τί τοι Τρῶες τέμενος τάμον ἔξοχον ἄλλων
urn:cts:greekLit:tlg0012.tlg001.allen:20.185#καλὸν φυταλιῆς καὶ ἀρούρης , ὄφρα νέμηαι
urn:cts:greekLit:tlg0012.tlg001.allen:20.186#αἴ κεν ἐμὲ κτείνῃς ; χαλεπῶς δέ σʼ ἔολπα τὸ ῥέξειν .
urn:cts:greekLit:tlg0012.tlg001.allen:20.187#ἤδη μὲν σέ γέ φημι καὶ ἄλλοτε δουρὶ φοβῆσαι .
urn:cts:greekLit:tlg0012.tlg001.allen:20.188#ἦ οὐ μέμνῃ ὅτε πέρ σε βοῶν ἄπο μοῦνον ἐόντα
urn:cts:greekLit:tlg0012.tlg001.allen:20.189#σεῦα κατʼ Ἰδαίων ὀρέων ταχέεσσι πόδεσσι
urn:cts:greekLit:tlg0012.tlg001.allen:20.190#καρπαλίμως ; τότε δʼ οὔ τι μετατροπαλίζεο φεύγων .
urn:cts:greekLit:tlg0012.tlg001.allen:20.191#ἔνθεν δʼ ἐς Λυρνησσὸν ὑπέκφυγες · αὐτὰρ ἐγὼ τὴν
urn:cts:greekLit:tlg0012.tlg001.allen:20.192#πέρσα μεθορμηθεὶς σὺν Ἀθήνῃ καὶ Διὶ πατρί ,
urn:cts:greekLit:tlg0012.tlg001.allen:20.193#ληϊάδας δὲ γυναῖκας ἐλεύθερον ἦμαρ ἀπούρας
urn:cts:greekLit:tlg0012.tlg001.allen:20.194#ἦγον · ἀτὰρ σὲ Ζεὺς ἐρρύσατο καὶ θεοὶ ἄλλοι .
urn:cts:greekLit:tlg0012.tlg001.allen:20.195#ἀλλʼ οὐ νῦν ἐρύεσθαι ὀΐομαι , ὡς ἐνὶ θυμῷ
urn:cts:greekLit:tlg0012.tlg001.allen:20.196#βάλλεαι · ἀλλά σʼ ἔγωγʼ ἀναχωρήσαντα κελεύω
urn:cts:greekLit:tlg0012.tlg001.allen:20.197#ἐς πληθὺν ἰέναι , μηδʼ ἀντίος ἵστασʼ ἐμεῖο ,
urn:cts:greekLit:tlg0012.tlg001.allen:20.198#πρίν τι κακὸν παθέειν · ῥεχθὲν δέ τε νήπιος ἔγνω .
urn:cts:greekLit:tlg0012.tlg001.allen:20.199#τὸν δʼ αὖτʼ Αἰνείας ἀπαμείβετο φώνησέν τε ·
urn:cts:greekLit:tlg0012.tlg001.allen:20.200#Πηλεΐδη μὴ δὴ ἐπέεσσί με νηπύτιον ὣς
urn:cts:greekLit:tlg0012.tlg001.allen:20.201#ἔλπεο δειδίξεσθαι , ἐπεὶ σάφα οἶδα καὶ αὐτὸς
urn:cts:greekLit:tlg0012.tlg001.allen:20.202#ἠμὲν κερτομίας ἠδʼ αἴσυλα μυθήσασθαι .
urn:cts:greekLit:tlg0012.tlg001.allen:20.203#ἴδμεν δʼ ἀλλήλων γενεήν , ἴδμεν δὲ τοκῆας
urn:cts:greekLit:tlg0012.tlg001.allen:20.204#πρόκλυτʼ ἀκούοντες ἔπεα θνητῶν ἀνθρώπων ·
urn:cts:greekLit:tlg0012.tlg001.allen:20.205#ὄψει δʼ οὔτʼ ἄρ πω σὺ ἐμοὺς ἴδες οὔτʼ ἄρʼ ἐγὼ σούς .
urn:cts:greekLit:tlg0012.tlg001.allen:20.206#φασὶ σὲ μὲν Πηλῆος ἀμύμονος ἔκγονον εἶναι ,
urn:cts:greekLit:tlg0012.tlg001.allen:20.207#μητρὸς δʼ ἐκ Θέτιδος καλλιπλοκάμου ἁλοσύδνης ·
urn:cts:greekLit:tlg0012.tlg001.allen:20.208#αὐτὰρ ἐγὼν υἱὸς μεγαλήτορος Ἀγχίσαο
urn:cts:greekLit:tlg0012.tlg001.allen:20.209#εὔχομαι ἐκγεγάμεν , μήτηρ δέ μοί ἐστʼ Ἀφροδίτη ·
urn:cts:greekLit:tlg0012.tlg001.allen:20.210#τῶν δὴ νῦν ἕτεροί γε φίλον παῖδα κλαύσονται
urn:cts:greekLit:tlg0012.tlg001.allen:20.211#σήμερον · οὐ γάρ φημʼ ἐπέεσσί γε νηπυτίοισιν
urn:cts:greekLit:tlg0012.tlg001.allen:20.212#ὧδε διακρινθέντε μάχης ἐξαπονέεσθαι .
urn:cts:greekLit:tlg0012.tlg001.allen:20.213#εἰ δʼ ἐθέλεις καὶ ταῦτα δαήμεναι , ὄφρʼ ἐῢ εἰδῇς
urn:cts:greekLit:tlg0012.tlg001.allen:20.214#ἡμετέρην γενεήν , πολλοὶ δέ μιν ἄνδρες ἴσασι ·
urn:cts:greekLit:tlg0012.tlg001.allen:20.215#Δάρδανον αὖ πρῶτον τέκετο νεφεληγερέτα Ζεύς ,
urn:cts:greekLit:tlg0012.tlg001.allen:20.216#κτίσσε δὲ Δαρδανίην , ἐπεὶ οὔ πω Ἴλιος ἱρὴ
urn:cts:greekLit:tlg0012.tlg001.allen:20.217#ἐν πεδίῳ πεπόλιστο πόλις μερόπων ἀνθρώπων ,
urn:cts:greekLit:tlg0012.tlg001.allen:20.218#ἀλλʼ ἔθʼ ὑπωρείας ᾤκεον πολυπίδακος Ἴδης .
urn:cts:greekLit:tlg0012.tlg001.allen:20.219#Δάρδανος αὖ τέκεθʼ υἱὸν Ἐριχθόνιον βασιλῆα ,
urn:cts:greekLit:tlg0012.tlg001.allen:20.220#ὃς δὴ ἀφνειότατος γένετο θνητῶν ἀνθρώπων ·
urn:cts:greekLit:tlg0012.tlg001.allen:20.221#τοῦ τρισχίλιαι ἵπποι ἕλος κάτα βουκολέοντο
urn:cts:greekLit:tlg0012.tlg001.allen:20.222#θήλειαι , πώλοισιν ἀγαλλόμεναι ἀταλῇσι .
urn:cts:greekLit:tlg0012.tlg001.allen:20.223#τάων καὶ Βορέης ἠράσσατο βοσκομενάων ,
urn:cts:greekLit:tlg0012.tlg001.allen:20.224#ἵππῳ δʼ εἰσάμενος παρελέξατο κυανοχαίτῃ ·
urn:cts:greekLit:tlg0012.tlg001.allen:20.225#αἳ δʼ ὑποκυσάμεναι ἔτεκον δυοκαίδεκα πώλους .
urn:cts:greekLit:tlg0012.tlg001.allen:20.226#αἳ δʼ ὅτε μὲν σκιρτῷεν ἐπὶ ζείδωρον ἄρουραν ,
urn:cts:greekLit:tlg0012.tlg001.allen:20.227#ἄκρον ἐπʼ ἀνθερίκων καρπὸν θέον οὐδὲ κατέκλων ·
urn:cts:greekLit:tlg0012.tlg001.allen:20.228#ἀλλʼ ὅτε δὴ σκιρτῷεν ἐπʼ εὐρέα νῶτα θαλάσσης ,
urn:cts:greekLit:tlg0012.tlg001.allen:20.229#ἄκρον ἐπὶ ῥηγμῖνος ἁλὸς πολιοῖο θέεσκον .
urn:cts:greekLit:tlg0012.tlg001.allen:20.230#Τρῶα δʼ Ἐριχθόνιος τέκετο Τρώεσσιν ἄνακτα ·
urn:cts:greekLit:tlg0012.tlg001.allen:20.231#Τρωὸς δʼ αὖ τρεῖς παῖδες ἀμύμονες ἐξεγένοντο
urn:cts:greekLit:tlg0012.tlg001.allen:20.232#Ἶλός τʼ Ἀσσάρακός τε καὶ ἀντίθεος Γανυμήδης ,
urn:cts:greekLit:tlg0012.tlg001.allen:20.233#ὃς δὴ κάλλιστος γένετο θνητῶν ἀνθρώπων ·
urn:cts:greekLit:tlg0012.tlg001.allen:20.234#τὸν καὶ ἀνηρείψαντο θεοὶ Διὶ οἰνοχοεύειν
urn:cts:greekLit:tlg0012.tlg001.allen:20.235#κάλλεος εἵνεκα οἷο ἵνʼ ἀθανάτοισι μετείη .
urn:cts:greekLit:tlg0012.tlg001.allen:20.236#Ἶλος δʼ αὖ τέκεθʼ υἱὸν ἀμύμονα Λαομέδοντα ·
urn:cts:greekLit:tlg0012.tlg001.allen:20.237#Λαομέδων δʼ ἄρα Τιθωνὸν τέκετο Πρίαμόν τε
urn:cts:greekLit:tlg0012.tlg001.allen:20.238#Λάμπόν τε Κλυτίον θʼ Ἱκετάονά τʼ ὄζον Ἄρηος ·
urn:cts:greekLit:tlg0012.tlg001.allen:20.239#Ἀσσάρακος δὲ Κάπυν , ὃ δʼ ἄρʼ Ἀγχίσην τέκε παῖδα ·
urn:cts:greekLit:tlg0012.tlg001.allen:20.240#αὐτὰρ ἔμʼ Ἀγχίσης , Πρίαμος δʼ ἔτεχʼ Ἕκτορα δῖον .
urn:cts:greekLit:tlg0012.tlg001.allen:20.241#ταύτης τοι γενεῆς τε καὶ αἵματος εὔχομαι εἶναι .
urn:cts:greekLit:tlg0012.tlg001.allen:20.242#Ζεὺς δʼ ἀρετὴν ἄνδρεσσιν ὀφέλλει τε μινύθει τε
urn:cts:greekLit:tlg0012.tlg001.allen:20.243#ὅππως κεν ἐθέλῃσιν · ὃ γὰρ κάρτιστος ἁπάντων .
urn:cts:greekLit:tlg0012.tlg001.allen:20.244#ἀλλʼ ἄγε μηκέτι ταῦτα λεγώμεθα νηπύτιοι ὣς
urn:cts:greekLit:tlg0012.tlg001.allen:20.245#ἑσταότʼ ἐν μέσσῃ ὑσμίνῃ δηϊοτῆτος .
urn:cts:greekLit:tlg0012.tlg001.allen:20.246#ἔστι γὰρ ἀμφοτέροισιν ὀνείδεα μυθήσασθαι
urn:cts:greekLit:tlg0012.tlg001.allen:20.247#πολλὰ μάλʼ , οὐδʼ ἂν νηῦς ἑκατόζυγος ἄχθος ἄροιτο .
urn:cts:greekLit:tlg0012.tlg001.allen:20.248#στρεπτὴ δὲ γλῶσσʼ ἐστὶ βροτῶν , πολέες δʼ ἔνι μῦθοι
urn:cts:greekLit:tlg0012.tlg001.allen:20.249#παντοῖοι , ἐπέων δὲ πολὺς νομὸς ἔνθα καὶ ἔνθα .
urn:cts:greekLit:tlg0012.tlg001.allen:20.250#ὁπποῖόν κʼ εἴπῃσθα ἔπος , τοῖόν κʼ ἐπακούσαις .
urn:cts:greekLit:tlg0012.tlg001.allen:20.251#ἀλλὰ τί ἢ ἔριδας καὶ νείκεα νῶϊν ἀνάγκη
urn:cts:greekLit:tlg0012.tlg001.allen:20.252#νεικεῖν ἀλλήλοισιν ἐναντίον ὥς τε γυναῖκας ,
urn:cts:greekLit:tlg0012.tlg001.allen:20.253#αἵ τε χολωσάμεναι ἔριδος πέρι θυμοβόροιο
urn:cts:greekLit:tlg0012.tlg001.allen:20.254#νεικεῦσʼ ἀλλήλῃσι μέσην ἐς ἄγυιαν ἰοῦσαι
urn:cts:greekLit:tlg0012.tlg001.allen:20.255#πόλλʼ ἐτεά τε καὶ οὐκί · χόλος δέ τε καὶ τὰ κελεύει .
urn:cts:greekLit:tlg0012.tlg001.allen:20.256#ἀλκῆς δʼ οὔ μʼ ἐπέεσσιν ἀποτρέψεις μεμαῶτα
urn:cts:greekLit:tlg0012.tlg001.allen:20.257#πρὶν χαλκῷ μαχέσασθαι ἐναντίον · ἀλλʼ ἄγε θᾶσσον
urn:cts:greekLit:tlg0012.tlg001.allen:20.258#γευσόμεθʼ ἀλλήλων χαλκήρεσιν ἐγχείῃσιν .
urn:cts:greekLit:tlg0012.tlg001.allen:20.259#ἦ ῥα καὶ ἐν δεινῷ σάκει ἤλασεν ὄβριμον ἔγχος
urn:cts:greekLit:tlg0012.tlg001.allen:20.260#σμερδαλέῳ · μέγα δʼ ἀμφὶ σάκος μύκε δουρὸς ἀκωκῇ .
urn:cts:greekLit:tlg0012.tlg001.allen:20.261#Πηλεΐδης δὲ σάκος μὲν ἀπὸ ἕο χειρὶ παχείῃ
urn:cts:greekLit:tlg0012.tlg001.allen:20.262#ἔσχετο ταρβήσας · φάτο γὰρ δολιχόσκιον ἔγχος
urn:cts:greekLit:tlg0012.tlg001.allen:20.263#ῥέα διελεύσεσθαι μεγαλήτορος Αἰνείαο
urn:cts:greekLit:tlg0012.tlg001.allen:20.264#νήπιος , οὐδʼ ἐνόησε κατὰ φρένα καὶ κατὰ θυμὸν
urn:cts:greekLit:tlg0012.tlg001.allen:20.265#ὡς οὐ ῥηΐδιʼ ἐστὶ θεῶν ἐρικυδέα δῶρα
urn:cts:greekLit:tlg0012.tlg001.allen:20.266#ἀνδράσι γε θνητοῖσι δαμήμεναι οὐδʼ ὑποείκειν .
urn:cts:greekLit:tlg0012.tlg001.allen:20.267#οὐδὲ τότʼ Αἰνείαο δαΐφρονος ὄβριμον ἔγχος
urn:cts:greekLit:tlg0012.tlg001.allen:20.268#ῥῆξε σάκος · χρυσὸς γὰρ ἐρύκακε , δῶρα θεοῖο ·
urn:cts:greekLit:tlg0012.tlg001.allen:20.269#ἀλλὰ δύω μὲν ἔλασσε διὰ πτύχας , αἳ δʼ ἄρʼ ἔτι τρεῖς
urn:cts:greekLit:tlg0012.tlg001.allen:20.270#ἦσαν , ἐπεὶ πέντε πτύχας ἤλασε κυλλοποδίων ,
urn:cts:greekLit:tlg0012.tlg001.allen:20.271#τὰς δύο χαλκείας , δύο δʼ ἔνδοθι κασσιτέροιο ,
urn:cts:greekLit:tlg0012.tlg001.allen:20.272#τὴν δὲ μίαν χρυσῆν , τῇ ῥʼ ἔσχετο μείλινον ἔγχος .
urn:cts:greekLit:tlg0012.tlg001.allen:20.273#δεύτερος αὖτʼ Ἀχιλεὺς προΐει δολιχόσκιον ἔγχος ,
urn:cts:greekLit:tlg0012.tlg001.allen:20.274#καὶ βάλεν Αἰνείαο κατʼ ἀσπίδα πάντοσʼ ἐΐσην
urn:cts:greekLit:tlg0012.tlg001.allen:20.275#ἄντυγʼ ὕπο πρώτην , ᾗ λεπτότατος θέε χαλκός ,
urn:cts:greekLit:tlg0012.tlg001.allen:20.276#λεπτοτάτη δʼ ἐπέην ῥινὸς βοός · ἣ δὲ διὰ πρὸ
urn:cts:greekLit:tlg0012.tlg001.allen:20.277#Πηλιὰς ἤϊξεν μελίη , λάκε δʼ ἀσπὶς ὑπʼ αὐτῆς .
urn:cts:greekLit:tlg0012.tlg001.allen:20.278#Αἰνείας δʼ ἐάλη καὶ ἀπὸ ἕθεν ἀσπίδʼ ἀνέσχε
urn:cts:greekLit:tlg0012.tlg001.allen:20.279#δείσας · ἐγχείη δʼ ἄρʼ ὑπὲρ νώτου ἐνὶ γαίῃ
urn:cts:greekLit:tlg0012.tlg001.allen:20.280#ἔστη ἱεμένη , διὰ δʼ ἀμφοτέρους ἕλε κύκλους
urn:cts:greekLit:tlg0012.tlg001.allen:20.281#ἀσπίδος ἀμφιβρότης · ὃ δʼ ἀλευάμενος δόρυ μακρὸν
urn:cts:greekLit:tlg0012.tlg001.allen:20.282#ἔστη , κὰδ δʼ ἄχος οἱ χύτο μυρίον ὀφθαλμοῖσι ,
urn:cts:greekLit:tlg0012.tlg001.allen:20.283#ταρβήσας ὅ οἱ ἄγχι πάγη βέλος . αὐτὰρ Ἀχιλλεὺς
urn:cts:greekLit:tlg0012.tlg001.allen:20.284#ἐμμεμαὼς ἐπόρουσεν ἐρυσσάμενος ξίφος ὀξὺ
urn:cts:greekLit:tlg0012.tlg001.allen:20.285#σμερδαλέα ἰάχων · ὃ δὲ χερμάδιον λάβε χειρὶ
urn:cts:greekLit:tlg0012.tlg001.allen:20.286#Αἰνείας , μέγα ἔργον , ὃ οὐ δύο γʼ ἄνδρε φέροιεν ,
urn:cts:greekLit:tlg0012.tlg001.allen:20.287#οἷοι νῦν βροτοί εἰσʼ · ὃ δέ μιν ῥέα πάλλε καὶ οἶος .
urn:cts:greekLit:tlg0012.tlg001.allen:20.288#ἔνθά κεν Αἰνείας μὲν ἐπεσσύμενον βάλε πέτρῳ
urn:cts:greekLit:tlg0012.tlg001.allen:20.289#ἢ κόρυθʼ ἠὲ σάκος , τό οἱ ἤρκεσε λυγρὸν ὄλεθρον ,
urn:cts:greekLit:tlg0012.tlg001.allen:20.290#τὸν δέ κε Πηλεΐδης σχεδὸν ἄορι θυμὸν ἀπηύρα ,
urn:cts:greekLit:tlg0012.tlg001.allen:20.291#εἰ μὴ ἄρʼ ὀξὺ νόησε Ποσειδάων ἐνοσίχθων ·
urn:cts:greekLit:tlg0012.tlg001.allen:20.292#αὐτίκα δʼ ἀθανάτοισι θεοῖς μετὰ μῦθον ἔειπεν ·
urn:cts:greekLit:tlg0012.tlg001.allen:20.293#ὢ πόποι ἦ μοι ἄχος μεγαλήτορος Αἰνείαο ,
urn:cts:greekLit:tlg0012.tlg001.allen:20.294#ὃς τάχα Πηλεΐωνι δαμεὶς Ἄϊδος δὲ κάτεισι
urn:cts:greekLit:tlg0012.tlg001.allen:20.295#πειθόμενος μύθοισιν Ἀπόλλωνος ἑκάτοιο
urn:cts:greekLit:tlg0012.tlg001.allen:20.296#νήπιος , οὐδέ τί οἱ χραισμήσει λυγρὸν ὄλεθρον .
urn:cts:greekLit:tlg0012.tlg001.allen:20.297#ἀλλὰ τί ἢ νῦν οὗτος ἀναίτιος ἄλγεα πάσχει
urn:cts:greekLit:tlg0012.tlg001.allen:20.298#μὰψ ἕνεκʼ ἀλλοτρίων ἀχέων , κεχαρισμένα δʼ αἰεὶ
urn:cts:greekLit:tlg0012.tlg001.allen:20.299#δῶρα θεοῖσι δίδωσι τοὶ οὐρανὸν εὐρὺν ἔχουσιν ;
urn:cts:greekLit:tlg0012.tlg001.allen:20.300#ἀλλʼ ἄγεθʼ ἡμεῖς πέρ μιν ὑπὲκ θανάτου ἀγάγωμεν ,
urn:cts:greekLit:tlg0012.tlg001.allen:20.301#μή πως καὶ Κρονίδης κεχολώσεται , αἴ κεν Ἀχιλλεὺς
urn:cts:greekLit:tlg0012.tlg001.allen:20.302#τόνδε κατακτείνῃ · μόριμον δέ οἵ ἐστʼ ἀλέασθαι ,
urn:cts:greekLit:tlg0012.tlg001.allen:20.303#ὄφρα μὴ ἄσπερμος γενεὴ καὶ ἄφαντος ὄληται
urn:cts:greekLit:tlg0012.tlg001.allen:20.304#Δαρδάνου , ὃν Κρονίδης περὶ πάντων φίλατο παίδων
urn:cts:greekLit:tlg0012.tlg001.allen:20.305#οἳ ἕθεν ἐξεγένοντο γυναικῶν τε θνητάων .
urn:cts:greekLit:tlg0012.tlg001.allen:20.306#ἤδη γὰρ Πριάμου γενεὴν ἔχθηρε Κρονίων ·
urn:cts:greekLit:tlg0012.tlg001.allen:20.307#νῦν δὲ δὴ Αἰνείαο βίη Τρώεσσιν ἀνάξει
urn:cts:greekLit:tlg0012.tlg001.allen:20.308#καὶ παίδων παῖδες , τοί κεν μετόπισθε γένωνται .
urn:cts:greekLit:tlg0012.tlg001.allen:20.309#τὸν δʼ ἠμείβετʼ ἔπειτα βοῶπις πότνια Ἥρη ·
urn:cts:greekLit:tlg0012.tlg001.allen:20.310#ἐννοσίγαιʼ , αὐτὸς σὺ μετὰ φρεσὶ σῇσι νόησον
urn:cts:greekLit:tlg0012.tlg001.allen:20.311#Αἰνείαν ἤ κέν μιν ἐρύσσεαι ἦ κεν ἐάσῃς
urn:cts:greekLit:tlg0012.tlg001.allen:20.312#Πηλεΐδῃ Ἀχιλῆϊ δαμήμεναι , ἐσθλὸν ἐόντα .
urn:cts:greekLit:tlg0012.tlg001.allen:20.313#ἤτοι μὲν γὰρ νῶϊ πολέας ὠμόσσαμεν ὅρκους
urn:cts:greekLit:tlg0012.tlg001.allen:20.314#πᾶσι μετʼ ἀθανάτοισιν ἐγὼ καὶ Παλλὰς Ἀθήνη
urn:cts:greekLit:tlg0012.tlg001.allen:20.315#μή ποτʼ ἐπὶ Τρώεσσιν ἀλεξήσειν κακὸν ἦμαρ ,
urn:cts:greekLit:tlg0012.tlg001.allen:20.316#μηδʼ ὁπότʼ ἂν Τροίη μαλερῷ πυρὶ πᾶσα δάηται
urn:cts:greekLit:tlg0012.tlg001.allen:20.317#καιομένη , καίωσι δʼ ἀρήϊοι υἷες Ἀχαιῶν .
urn:cts:greekLit:tlg0012.tlg001.allen:20.318#αὐτὰρ ἐπεὶ τό γʼ ἄκουσε Ποσειδάων ἐνοσίχθων ,
urn:cts:greekLit:tlg0012.tlg001.allen:20.319#βῆ ῥʼ ἴμεν ἄν τε μάχην καὶ ἀνὰ κλόνον ἐγχειάων ,
urn:cts:greekLit:tlg0012.tlg001.allen:20.320#ἷξε δʼ ὅθʼ Αἰνείας ἠδʼ ὃ κλυτὸς ἦεν Ἀχιλλεύς .
urn:cts:greekLit:tlg0012.tlg001.allen:20.321#αὐτίκα τῷ μὲν ἔπειτα κατʼ ὀφθαλμῶν χέεν ἀχλὺν
urn:cts:greekLit:tlg0012.tlg001.allen:20.322#Πηλεΐδῃ Ἀχιλῆϊ · ὃ δὲ μελίην εὔχαλκον
urn:cts:greekLit:tlg0012.tlg001.allen:20.323#ἀσπίδος ἐξέρυσεν μεγαλήτορος Αἰνείαο ·
urn:cts:greekLit:tlg0012.tlg001.allen:20.324#καὶ τὴν μὲν προπάροιθε ποδῶν Ἀχιλῆος ἔθηκεν ,
urn:cts:greekLit:tlg0012.tlg001.allen:20.325#Αἰνείαν δʼ ἔσσευεν ἀπὸ χθονὸς ὑψόσʼ ἀείρας .
urn:cts:greekLit:tlg0012.tlg001.allen:20.326#πολλὰς δὲ στίχας ἡρώων , πολλὰς δὲ καὶ ἵππων
urn:cts:greekLit:tlg0012.tlg001.allen:20.327#Αἰνείας ὑπερᾶλτο θεοῦ ἀπὸ χειρὸς ὀρούσας ,
urn:cts:greekLit:tlg0012.tlg001.allen:20.328#ἷξε δʼ ἐπʼ ἐσχατιὴν πολυάϊκος πολέμοιο ,
urn:cts:greekLit:tlg0012.tlg001.allen:20.329#ἔνθά τε Καύκωνες πόλεμον μέτα θωρήσσοντο .
urn:cts:greekLit:tlg0012.tlg001.allen:20.330#τῷ δὲ μάλʼ ἐγγύθεν ἦλθε Ποσειδάων ἐνοσίχθων ,
urn:cts:greekLit:tlg0012.tlg001.allen:20.331#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:20.332#Αἰνεία , τίς σʼ ὧδε θεῶν ἀτέοντα κελεύει
urn:cts:greekLit:tlg0012.tlg001.allen:20.333#ἀντία Πηλεΐωνος ὑπερθύμοιο μάχεσθαι ,
urn:cts:greekLit:tlg0012.tlg001.allen:20.334#ὃς σεῦ ἅμα κρείσσων καὶ φίλτερος ἀθανάτοισιν ;
urn:cts:greekLit:tlg0012.tlg001.allen:20.335#ἀλλʼ ἀναχωρῆσαι ὅτε κεν συμβλήσεαι αὐτῷ ,
urn:cts:greekLit:tlg0012.tlg001.allen:20.336#μὴ καὶ ὑπὲρ μοῖραν δόμον Ἄϊδος εἰσαφίκηαι .
urn:cts:greekLit:tlg0012.tlg001.allen:20.337#αὐτὰρ ἐπεί κʼ Ἀχιλεὺς θάνατον καὶ πότμον ἐπίσπῃ ,
urn:cts:greekLit:tlg0012.tlg001.allen:20.338#θαρσήσας δὴ ἔπειτα μετὰ πρώτοισι μάχεσθαι ·
urn:cts:greekLit:tlg0012.tlg001.allen:20.339#οὐ μὲν γάρ τίς σʼ ἄλλος Ἀχαιῶν ἐξεναρίξει .
urn:cts:greekLit:tlg0012.tlg001.allen:20.340#ὣς εἰπὼν λίπεν αὐτόθʼ , ἐπεὶ διεπέφραδε πάντα .
urn:cts:greekLit:tlg0012.tlg001.allen:20.341#αἶψα δʼ ἔπειτʼ Ἀχιλῆος ἀπʼ ὀφθαλμῶν σκέδασʼ ἀχλὺν
urn:cts:greekLit:tlg0012.tlg001.allen:20.342#θεσπεσίην · ὃ δʼ ἔπειτα μέγʼ ἔξιδεν ὀφθαλμοῖσιν ,
urn:cts:greekLit:tlg0012.tlg001.allen:20.343#ὀχθήσας δʼ ἄρα εἶπε πρὸς ὃν μεγαλήτορα θυμόν ·
urn:cts:greekLit:tlg0012.tlg001.allen:20.344#ὢ πόποι ἦ μέγα θαῦμα τόδʼ ὀφθαλμοῖσιν ὁρῶμαι ·
urn:cts:greekLit:tlg0012.tlg001.allen:20.345#ἔγχος μὲν τόδε κεῖται ἐπὶ χθονός , οὐδέ τι φῶτα
urn:cts:greekLit:tlg0012.tlg001.allen:20.346#λεύσσω , τῷ ἐφέηκα κατακτάμεναι μενεαίνων .
urn:cts:greekLit:tlg0012.tlg001.allen:20.347#ἦ ῥα καὶ Αἰνείας φίλος ἀθανάτοισι θεοῖσιν
urn:cts:greekLit:tlg0012.tlg001.allen:20.348#ἦεν · ἀτάρ μιν ἔφην μὰψ αὔτως εὐχετάασθαι .
urn:cts:greekLit:tlg0012.tlg001.allen:20.349#ἐρρέτω · οὔ οἱ θυμὸς ἐμεῦ ἔτι πειρηθῆναι
urn:cts:greekLit:tlg0012.tlg001.allen:20.350#ἔσσεται , ὃς καὶ νῦν φύγεν ἄσμενος ἐκ θανάτοιο .
urn:cts:greekLit:tlg0012.tlg001.allen:20.351#ἀλλʼ ἄγε δὴ Δαναοῖσι φιλοπτολέμοισι κελεύσας
urn:cts:greekLit:tlg0012.tlg001.allen:20.352#τῶν ἄλλων Τρώων πειρήσομαι ἀντίος ἐλθών .
urn:cts:greekLit:tlg0012.tlg001.allen:20.353#ἦ , καὶ ἐπὶ στίχας ἆλτο , κέλευε δὲ φωτὶ ἑκάστῳ ·
urn:cts:greekLit:tlg0012.tlg001.allen:20.354#μηκέτι νῦν Τρώων ἑκὰς ἕστατε δῖοι Ἀχαιοί ,
urn:cts:greekLit:tlg0012.tlg001.allen:20.355#ἀλλʼ ἄγʼ ἀνὴρ ἄντʼ ἀνδρὸς ἴτω , μεμάτω δὲ μάχεσθαι .
urn:cts:greekLit:tlg0012.tlg001.allen:20.356#ἀργαλέον δέ μοί ἐστι καὶ ἰφθίμῳ περ ἐόντι
urn:cts:greekLit:tlg0012.tlg001.allen:20.357#τοσσούσδʼ ἀνθρώπους ἐφέπειν καὶ πᾶσι μάχεσθαι ·
urn:cts:greekLit:tlg0012.tlg001.allen:20.358#οὐδέ κʼ Ἄρης , ὅς περ θεὸς ἄμβροτος , οὐδέ κʼ Ἀθήνη
urn:cts:greekLit:tlg0012.tlg001.allen:20.359#τοσσῆσδʼ ὑσμίνης ἐφέποι στόμα καὶ πονέοιτο ·
urn:cts:greekLit:tlg0012.tlg001.allen:20.360#ἀλλʼ ὅσσον μὲν ἐγὼ δύναμαι χερσίν τε ποσίν τε
urn:cts:greekLit:tlg0012.tlg001.allen:20.361#καὶ σθένει , οὔ μʼ ἔτι φημὶ μεθησέμεν οὐδʼ ἠβαιόν ,
urn:cts:greekLit:tlg0012.tlg001.allen:20.362#ἀλλὰ μάλα στιχὸς εἶμι διαμπερές , οὐδέ τινʼ οἴω
urn:cts:greekLit:tlg0012.tlg001.allen:20.363#Τρώων χαιρήσειν , ὅς τις σχεδὸν ἔγχεος ἔλθῃ .
urn:cts:greekLit:tlg0012.tlg001.allen:20.364#ὣς φάτʼ ἐποτρύνων · Τρώεσσι δὲ φαίδιμος Ἕκτωρ
urn:cts:greekLit:tlg0012.tlg001.allen:20.365#κέκλεθʼ ὁμοκλήσας , φάτο δʼ ἴμεναι ἄντʼ Ἀχιλῆος ·
urn:cts:greekLit:tlg0012.tlg001.allen:20.366#Τρῶες ὑπέρθυμοι μὴ δείδιτε Πηλεΐωνα .
urn:cts:greekLit:tlg0012.tlg001.allen:20.367#καί κεν ἐγὼ ἐπέεσσι καὶ ἀθανάτοισι μαχοίμην ,
urn:cts:greekLit:tlg0012.tlg001.allen:20.368#ἔγχεϊ δʼ ἀργαλέον , ἐπεὶ ἦ πολὺ φέρτεροί εἰσιν .
urn:cts:greekLit:tlg0012.tlg001.allen:20.369#οὐδʼ Ἀχιλεὺς πάντεσσι τέλος μύθοις ἐπιθήσει ,
urn:cts:greekLit:tlg0012.tlg001.allen:20.370#ἀλλὰ τὸ μὲν τελέει , τὸ δὲ καὶ μεσσηγὺ κολούει .
urn:cts:greekLit:tlg0012.tlg001.allen:20.371#τοῦ δʼ ἐγὼ ἀντίος εἶμι καὶ εἰ πυρὶ χεῖρας ἔοικεν ,
urn:cts:greekLit:tlg0012.tlg001.allen:20.372#εἰ πυρὶ χεῖρας ἔοικε , μένος δʼ αἴθωνι σιδήρῳ .
urn:cts:greekLit:tlg0012.tlg001.allen:20.373#ὣς φάτʼ ἐποτρύνων , οἳ δʼ ἀντίοι ἔγχεʼ ἄειραν
urn:cts:greekLit:tlg0012.tlg001.allen:20.374#Τρῶες · τῶν δʼ ἄμυδις μίχθη μένος , ὦρτο δʼ ἀϋτή .
urn:cts:greekLit:tlg0012.tlg001.allen:20.375#καὶ τότʼ ἄρʼ Ἕκτορα εἶπε παραστὰς Φοῖβος Ἀπόλλων ·
urn:cts:greekLit:tlg0012.tlg001.allen:20.376#Ἕκτορ μηκέτι πάμπαν Ἀχιλλῆϊ προμάχιζε ,
urn:cts:greekLit:tlg0012.tlg001.allen:20.377#ἀλλὰ κατὰ πληθύν τε καὶ ἐκ φλοίσβοιο δέδεξο ,
urn:cts:greekLit:tlg0012.tlg001.allen:20.378#μή πώς σʼ ἠὲ βάλῃ ἠὲ σχεδὸν ἄορι τύψῃ .
urn:cts:greekLit:tlg0012.tlg001.allen:20.379#ὣς ἔφαθʼ , Ἕκτωρ δʼ αὖτις ἐδύσετο οὐλαμὸν ἀνδρῶν
urn:cts:greekLit:tlg0012.tlg001.allen:20.380#ταρβήσας , ὅτʼ ἄκουσε θεοῦ ὄπα φωνήσαντος .
urn:cts:greekLit:tlg0012.tlg001.allen:20.381#ἐν δʼ Ἀχιλεὺς Τρώεσσι θόρε φρεσὶν εἱμένος ἀλκὴν
urn:cts:greekLit:tlg0012.tlg001.allen:20.382#σμερδαλέα ἰάχων , πρῶτον δʼ ἕλεν Ἰφιτίωνα
urn:cts:greekLit:tlg0012.tlg001.allen:20.383#ἐσθλὸν Ὀτρυντεΐδην πολέων ἡγήτορα λαῶν ,
urn:cts:greekLit:tlg0012.tlg001.allen:20.384#ὃν νύμφη τέκε νηῒς Ὀτρυντῆϊ πτολιπόρθῳ
urn:cts:greekLit:tlg0012.tlg001.allen:20.385#Τμώλῳ ὕπο νιφόεντι Ὕδης ἐν πίονι δήμῳ ·
urn:cts:greekLit:tlg0012.tlg001.allen:20.386#τὸν δʼ ἰθὺς μεμαῶτα βάλʼ ἔγχεϊ δῖος Ἀχιλλεὺς
urn:cts:greekLit:tlg0012.tlg001.allen:20.387#μέσσην κὰκ κεφαλήν · ἣ δʼ ἄνδιχα πᾶσα κεάσθη ,
urn:cts:greekLit:tlg0012.tlg001.allen:20.388#δούπησεν δὲ πεσών , ὃ δʼ ἐπεύξατο δῖος Ἀχιλλεύς ·
urn:cts:greekLit:tlg0012.tlg001.allen:20.389#κεῖσαι Ὀτρυντεΐδη πάντων ἐκπαγλότατʼ ἀνδρῶν ·
urn:cts:greekLit:tlg0012.tlg001.allen:20.390#ἐνθάδε τοι θάνατος , γενεὴ δέ τοί ἐστʼ ἐπὶ λίμνῃ
urn:cts:greekLit:tlg0012.tlg001.allen:20.391#Γυγαίῃ , ὅθι τοι τέμενος πατρώϊόν ἐστιν
urn:cts:greekLit:tlg0012.tlg001.allen:20.392#Ὕλλῳ ἐπʼ ἰχθυόεντι καὶ Ἕρμῳ δινήεντι .
urn:cts:greekLit:tlg0012.tlg001.allen:20.393#ὣς ἔφατʼ εὐχόμενος , τὸν δὲ σκότος ὄσσε κάλυψε .
urn:cts:greekLit:tlg0012.tlg001.allen:20.394#τὸν μὲν Ἀχαιῶν ἵπποι ἐπισσώτροις δατέοντο
urn:cts:greekLit:tlg0012.tlg001.allen:20.395#πρώτῃ ἐν ὑσμίνῃ · ὃ δʼ ἐπʼ αὐτῷ Δημολέοντα
urn:cts:greekLit:tlg0012.tlg001.allen:20.396#ἐσθλὸν ἀλεξητῆρα μάχης Ἀντήνορος υἱὸν
urn:cts:greekLit:tlg0012.tlg001.allen:20.397#νύξε κατὰ κρόταφον , κυνέης διὰ χαλκοπαρῄου .
urn:cts:greekLit:tlg0012.tlg001.allen:20.398#οὐδʼ ἄρα χαλκείη κόρυς ἔσχεθεν , ἀλλὰ διʼ αὐτῆς
urn:cts:greekLit:tlg0012.tlg001.allen:20.399#αἰχμὴ ἱεμένη ῥῆξʼ ὀστέον , ἐγκέφαλος δὲ
urn:cts:greekLit:tlg0012.tlg001.allen:20.400#ἔνδον ἅπας πεπάλακτο · δάμασσε δέ μιν μεμαῶτα .
urn:cts:greekLit:tlg0012.tlg001.allen:20.401#Ἱπποδάμαντα δʼ ἔπειτα καθʼ ἵππων ἀΐξαντα
urn:cts:greekLit:tlg0012.tlg001.allen:20.402#πρόσθεν ἕθεν φεύγοντα μετάφρενον οὔτασε δουρί .
urn:cts:greekLit:tlg0012.tlg001.allen:20.403#αὐτὰρ ὃ θυμὸν ἄϊσθε καὶ ἤρυγεν , ὡς ὅτε ταῦρος
urn:cts:greekLit:tlg0012.tlg001.allen:20.404#ἤρυγεν ἑλκόμενος Ἑλικώνιον ἀμφὶ ἄνακτα
urn:cts:greekLit:tlg0012.tlg001.allen:20.405#κούρων ἑλκόντων · γάνυται δέ τε τοῖς ἐνοσίχθων ·
urn:cts:greekLit:tlg0012.tlg001.allen:20.406#ὣς ἄρα τόν γʼ ἐρυγόντα λίπʼ ὀστέα θυμὸς ἀγήνωρ ·
urn:cts:greekLit:tlg0012.tlg001.allen:20.407#αὐτὰρ ὃ βῆ σὺν δουρὶ μετʼ ἀντίθεον Πολύδωρον
urn:cts:greekLit:tlg0012.tlg001.allen:20.408#Πριαμίδην . τὸν δʼ οὔ τι πατὴρ εἴασκε μάχεσθαι ,
urn:cts:greekLit:tlg0012.tlg001.allen:20.409#οὕνεκά οἱ μετὰ παισὶ νεώτατος ἔσκε γόνοιο ,
urn:cts:greekLit:tlg0012.tlg001.allen:20.410#καί οἱ φίλτατος ἔσκε , πόδεσσι δὲ πάντας ἐνίκα
urn:cts:greekLit:tlg0012.tlg001.allen:20.411#δὴ τότε νηπιέῃσι ποδῶν ἀρετὴν ἀναφαίνων
urn:cts:greekLit:tlg0012.tlg001.allen:20.412#θῦνε διὰ προμάχων , εἷος φίλον ὤλεσε θυμόν .
urn:cts:greekLit:tlg0012.tlg001.allen:20.413#τὸν βάλε μέσσον ἄκοντι ποδάρκης δῖος Ἀχιλλεὺς
urn:cts:greekLit:tlg0012.tlg001.allen:20.414#νῶτα παραΐσσοντος , ὅθι ζωστῆρος ὀχῆες
urn:cts:greekLit:tlg0012.tlg001.allen:20.415#χρύσειοι σύνεχον καὶ διπλόος ἤντετο θώρηξ ·
urn:cts:greekLit:tlg0012.tlg001.allen:20.416#ἀντικρὺ δὲ διέσχε παρʼ ὀμφαλὸν ἔγχεος αἰχμή ,
urn:cts:greekLit:tlg0012.tlg001.allen:20.417#γνὺξ δʼ ἔριπʼ οἰμώξας , νεφέλη δέ μιν ἀμφεκάλυψε
urn:cts:greekLit:tlg0012.tlg001.allen:20.418#κυανέη , προτὶ οἷ δʼ ἔλαβʼ ἔντερα χερσὶ λιασθείς .
urn:cts:greekLit:tlg0012.tlg001.allen:20.419#Ἕκτωρ δʼ ὡς ἐνόησε κασίγνητον Πολύδωρον
urn:cts:greekLit:tlg0012.tlg001.allen:20.420#ἔντερα χερσὶν ἔχοντα λιαζόμενον ποτὶ γαίη
urn:cts:greekLit:tlg0012.tlg001.allen:20.421#κάρ ῥά οἱ ὀφθαλμῶν κέχυτʼ ἀχλύς · οὐδʼ ἄρʼ ἔτʼ ἔτλη
urn:cts:greekLit:tlg0012.tlg001.allen:20.422#δηρὸν ἑκὰς στρωφᾶσθʼ , ἀλλʼ ἀντίος ἦλθʼ Ἀχιλῆϊ
urn:cts:greekLit:tlg0012.tlg001.allen:20.423#ὀξὺ δόρυ κραδάων φλογὶ εἴκελος · αὐτὰρ Ἀχιλλεὺς
urn:cts:greekLit:tlg0012.tlg001.allen:20.424#ὡς εἶδʼ , ὣς ἀνεπᾶλτο , καὶ εὐχόμενος ἔπος ηὔδα ·
urn:cts:greekLit:tlg0012.tlg001.allen:20.425#ἐγγὺς ἀνὴρ ὃς ἐμόν γε μάλιστʼ ἐσεμάσσατο θυμόν ,
urn:cts:greekLit:tlg0012.tlg001.allen:20.426#ὅς μοι ἑταῖρον ἔπεφνε τετιμένον · οὐδʼ ἂν ἔτι δὴν
urn:cts:greekLit:tlg0012.tlg001.allen:20.427#ἀλλήλους πτώσσοιμεν ἀνὰ πτολέμοιο γεφύρας .
urn:cts:greekLit:tlg0012.tlg001.allen:20.428#ἦ , καὶ ὑπόδρα ἰδὼν προσεφώνεεν Ἕκτορα δῖον ·
urn:cts:greekLit:tlg0012.tlg001.allen:20.429#ἆσσον ἴθʼ ὥς κεν θᾶσσον ὀλέθρου πείραθʼ ἵκηαι .
urn:cts:greekLit:tlg0012.tlg001.allen:20.430#τὸν δʼ οὐ ταρβήσας προσέφη κορυθαίολος Ἕκτωρ ·
urn:cts:greekLit:tlg0012.tlg001.allen:20.431#Πηλεΐδη μὴ δὴ ἐπέεσσί με νηπύτιον ὣς
urn:cts:greekLit:tlg0012.tlg001.allen:20.432#ἔλπεο δειδίξεσθαι , ἐπεὶ σάφα οἶδα καὶ αὐτὸς
urn:cts:greekLit:tlg0012.tlg001.allen:20.433#ἠμὲν κερτομίας ἠδʼ αἴσυλα μυθήσασθαι .
urn:cts:greekLit:tlg0012.tlg001.allen:20.434#οἶδα δʼ ὅτι σὺ μὲν ἐσθλός , ἐγὼ δὲ σέθεν πολὺ χείρων .
urn:cts:greekLit:tlg0012.tlg001.allen:20.435#ἀλλʼ ἤτοι μὲν ταῦτα θεῶν ἐν γούνασι κεῖται ,
urn:cts:greekLit:tlg0012.tlg001.allen:20.436#αἴ κέ σε χειρότερός περ ἐὼν ἀπὸ θυμὸν ἕλωμαι
urn:cts:greekLit:tlg0012.tlg001.allen:20.437#δουρὶ βαλών , ἐπεὶ ἦ καὶ ἐμὸν βέλος ὀξὺ πάροιθεν .
urn:cts:greekLit:tlg0012.tlg001.allen:20.438#ἦ ῥα , καὶ ἀμπεπαλὼν προΐει δόρυ , καὶ τό γʼ Ἀθήνη
urn:cts:greekLit:tlg0012.tlg001.allen:20.439#πνοιῇ Ἀχιλλῆος πάλιν ἔτραπε κυδαλίμοιο
urn:cts:greekLit:tlg0012.tlg001.allen:20.440#ἦκα μάλα ψύξασα · τὸ δʼ ἂψ ἵκεθʼ Ἕκτορα δῖον ,
urn:cts:greekLit:tlg0012.tlg001.allen:20.441#αὐτοῦ δὲ προπάροιθε ποδῶν πέσεν . αὐτὰρ Ἀχιλλεὺς
urn:cts:greekLit:tlg0012.tlg001.allen:20.442#ἐμμεμαὼς ἐπόρουσε κατακτάμεναι μενεαίνων ,
urn:cts:greekLit:tlg0012.tlg001.allen:20.443#σμερδαλέα ἰάχων · τὸν δʼ ἐξήρπαξεν Ἀπόλλων
urn:cts:greekLit:tlg0012.tlg001.allen:20.444#ῥεῖα μάλʼ ὥς τε θεός , ἐκάλυψε δʼ ἄρʼ ἠέρι πολλῇ .
urn:cts:greekLit:tlg0012.tlg001.allen:20.445#τρὶς μὲν ἔπειτʼ ἐπόρουσε ποδάρκης δῖος Ἀχιλλεὺς
urn:cts:greekLit:tlg0012.tlg001.allen:20.446#ἔγχεϊ χαλκείῳ , τρὶς δʼ ἠέρα τύψε βαθεῖαν .
urn:cts:greekLit:tlg0012.tlg001.allen:20.447#ἀλλʼ ὅτε δὴ τὸ τέταρτον ἐπέσσυτο δαίμονι ἶσος ,
urn:cts:greekLit:tlg0012.tlg001.allen:20.448#δεινὰ δʼ ὁμοκλήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:20.449#ἐξ αὖ νῦν ἔφυγες θάνατον κύον · ἦ τέ τοι ἄγχι
urn:cts:greekLit:tlg0012.tlg001.allen:20.450#ἦλθε κακόν · νῦν αὖτέ σʼ ἐρύσατο Φοῖβος Ἀπόλλων ,
urn:cts:greekLit:tlg0012.tlg001.allen:20.451#ᾧ μέλλεις εὔχεσθαι ἰὼν ἐς δοῦπον ἀκόντων .
urn:cts:greekLit:tlg0012.tlg001.allen:20.452#ἦ θήν σʼ ἐξανύω γε καὶ ὕστερον ἀντιβολήσας ,
urn:cts:greekLit:tlg0012.tlg001.allen:20.453#εἴ πού τις καὶ ἔμοιγε θεῶν ἐπιτάρροθός ἐστι .
urn:cts:greekLit:tlg0012.tlg001.allen:20.454#νῦν αὖ τοὺς ἄλλους ἐπιείσομαι , ὅν κε κιχείω .
urn:cts:greekLit:tlg0012.tlg001.allen:20.455#ὣς εἰπὼν Δρύοπʼ οὖτα κατʼ αὐχένα μέσσον ἄκοντι ·
urn:cts:greekLit:tlg0012.tlg001.allen:20.456#ἤριπε δὲ προπάροιθε ποδῶν · ὃ δὲ τὸν μὲν ἔασε ,
urn:cts:greekLit:tlg0012.tlg001.allen:20.457#Δημοῦχον δὲ Φιλητορίδην ἠΰν τε μέγαν τε
urn:cts:greekLit:tlg0012.tlg001.allen:20.458#κὰγ γόνυ δουρὶ βαλὼν ἠρύκακε . τὸν μὲν ἔπειτα
urn:cts:greekLit:tlg0012.tlg001.allen:20.459#οὐτάζων ξίφεϊ μεγάλῳ ἐξαίνυτο θυμόν ·
urn:cts:greekLit:tlg0012.tlg001.allen:20.460#αὐτὰρ ὃ Λαόγονον καὶ Δάρδανον υἷε Βίαντος
urn:cts:greekLit:tlg0012.tlg001.allen:20.461#ἄμφω ἐφορμηθεὶς ἐξ ἵππων ὦσε χαμᾶζε ,
urn:cts:greekLit:tlg0012.tlg001.allen:20.462#τὸν μὲν δουρὶ βαλών , τὸν δὲ σχεδὸν ἄορι τύψας .
urn:cts:greekLit:tlg0012.tlg001.allen:20.463#Τρῶα δʼ Ἀλαστορίδην , ὃ μὲν ἀντίος ἤλυθε γούνων ,
urn:cts:greekLit:tlg0012.tlg001.allen:20.464#εἴ πώς εὑ πεφίδοιτο λαβὼν καὶ ζωὸν ἀφείη
urn:cts:greekLit:tlg0012.tlg001.allen:20.465#μηδὲ κατακτείνειεν ὁμηλικίην ἐλεήσας ,
urn:cts:greekLit:tlg0012.tlg001.allen:20.466#νήπιος , οὐδὲ τὸ ᾔδη ὃ οὐ πείσεσθαι ἔμελλεν ·
urn:cts:greekLit:tlg0012.tlg001.allen:20.467#οὐ γάρ τι γλυκύθυμος ἀνὴρ ἦν οὐδʼ ἀγανόφρων ,
urn:cts:greekLit:tlg0012.tlg001.allen:20.468#ἀλλὰ μάλʼ ἐμμεμαώς · ὃ μὲν ἥπτετο χείρεσι γούνων
urn:cts:greekLit:tlg0012.tlg001.allen:20.469#ἱέμενος λίσσεσθʼ , ὃ δὲ φασγάνῳ οὖτα καθʼ ἧπαρ ·
urn:cts:greekLit:tlg0012.tlg001.allen:20.470#ἐκ δέ οἱ ἧπαρ ὄλισθεν , ἀτὰρ μέλαν αἷμα κατʼ αὐτοῦ
urn:cts:greekLit:tlg0012.tlg001.allen:20.471#κόλπον ἐνέπλησεν · τὸν δὲ σκότος ὄσσε κάλυψε
urn:cts:greekLit:tlg0012.tlg001.allen:20.472#θυμοῦ δευόμενον · ὃ δὲ Μούλιον οὖτα παραστὰς
urn:cts:greekLit:tlg0012.tlg001.allen:20.473#δουρὶ κατʼ οὖς · εἶθαρ δὲ διʼ οὔατος ἦλθʼ ἑτέροιο
urn:cts:greekLit:tlg0012.tlg001.allen:20.474#αἰχμὴ χαλκείη · ὃ δʼ Ἀγήνορος υἱὸν Ἔχεκλον
urn:cts:greekLit:tlg0012.tlg001.allen:20.475#μέσσην κὰκ κεφαλὴν ξίφει ἤλασε κωπήεντι ,
urn:cts:greekLit:tlg0012.tlg001.allen:20.476#πᾶν δʼ ὑπεθερμάνθη ξίφος αἵματι · τὸν δὲ κατʼ ὄσσε
urn:cts:greekLit:tlg0012.tlg001.allen:20.477#ἔλλαβε πορφύρεος θάνατος καὶ μοῖρα κραταιή .
urn:cts:greekLit:tlg0012.tlg001.allen:20.478#Δευκαλίωνα δʼ ἔπειθʼ , ἵνα τε ξυνέχουσι τένοντες
urn:cts:greekLit:tlg0012.tlg001.allen:20.479#ἀγκῶνος , τῇ τόν γε φίλης διὰ χειρὸς ἔπειρεν
urn:cts:greekLit:tlg0012.tlg001.allen:20.480#αἰχμῇ χαλκείῃ · ὃ δέ μιν μένε χεῖρα βαρυνθεὶς
urn:cts:greekLit:tlg0012.tlg001.allen:20.481#πρόσθʼ ὁρόων θάνατον · ὃ δὲ φασγάνῳ αὐχένα θείνας
urn:cts:greekLit:tlg0012.tlg001.allen:20.482#τῆλʼ αὐτῇ πήληκι κάρη βάλε · μυελὸς αὖτε
urn:cts:greekLit:tlg0012.tlg001.allen:20.483#σφονδυλίων ἔκπαλθʼ , ὃ δʼ ἐπὶ χθονὶ κεῖτο τανυσθείς .
urn:cts:greekLit:tlg0012.tlg001.allen:20.484#αὐτὰρ ὃ βῆ ῥʼ ἰέναι μετʼ ἀμύμονα Πείρεω υἱὸν
urn:cts:greekLit:tlg0012.tlg001.allen:20.485#Ῥίγμον , ὃς ἐκ Θρῄκης ἐριβώλακος εἰληλούθει ·
urn:cts:greekLit:tlg0012.tlg001.allen:20.486#τὸν βάλε μέσσον ἄκοντι , πάγη δʼ ἐν νηδύϊ χαλκός ,
urn:cts:greekLit:tlg0012.tlg001.allen:20.487#ἤριπε δʼ ἐξ ὀχέων · ὃ δʼ Ἀρηΐθοον θεράποντα
urn:cts:greekLit:tlg0012.tlg001.allen:20.488#ἂψ ἵππους στρέψαντα μετάφρενον ὀξέϊ δουρὶ
urn:cts:greekLit:tlg0012.tlg001.allen:20.489#νύξʼ , ἀπὸ δʼ ἅρματος ὦσε · κυκήθησαν δέ οἱ ἵπποι .
urn:cts:greekLit:tlg0012.tlg001.allen:20.490#ὡς δʼ ἀναμαιμάει βαθέʼ ἄγκεα θεσπιδαὲς πῦρ
urn:cts:greekLit:tlg0012.tlg001.allen:20.491#οὔρεος ἀζαλέοιο , βαθεῖα δὲ καίεται ὕλη ,
urn:cts:greekLit:tlg0012.tlg001.allen:20.492#πάντῃ τε κλονέων ἄνεμος φλόγα εἰλυφάζει ,
urn:cts:greekLit:tlg0012.tlg001.allen:20.493#ὣς ὅ γε πάντῃ θῦνε σὺν ἔγχεϊ δαίμονι ἶσος
urn:cts:greekLit:tlg0012.tlg001.allen:20.494#κτεινομένους ἐφέπων · ῥέε δʼ αἵματι γαῖα μέλαινα .
urn:cts:greekLit:tlg0012.tlg001.allen:20.495#ὡς δʼ ὅτε τις ζεύξῃ βόας ἄρσενας εὐρυμετώπους
urn:cts:greekLit:tlg0012.tlg001.allen:20.496#τριβέμεναι κρῖ λευκὸν ἐϋκτιμένῃ ἐν ἀλωῇ ,
urn:cts:greekLit:tlg0012.tlg001.allen:20.497#ῥίμφά τε λέπτʼ ἐγένοντο βοῶν ὑπὸ πόσσʼ ἐριμύκων ,
urn:cts:greekLit:tlg0012.tlg001.allen:20.498#ὣς ὑπʼ Ἀχιλλῆος μεγαθύμου μώνυχες ἵπποι
urn:cts:greekLit:tlg0012.tlg001.allen:20.499#στεῖβον ὁμοῦ νέκυάς τε καὶ ἀσπίδας · αἵματι δʼ ἄξων
urn:cts:greekLit:tlg0012.tlg001.allen:20.500#νέρθεν ἅπας πεπάλακτο καὶ ἄντυγες αἳ περὶ δίφρον ,
urn:cts:greekLit:tlg0012.tlg001.allen:20.501#ἃς ἄρʼ ἀφʼ ἱππείων ὁπλέων ῥαθάμιγγες ἔβαλλον
urn:cts:greekLit:tlg0012.tlg001.allen:20.502#αἵ τʼ ἀπʼ ἐπισσώτρων · ὃ δὲ ἵετο κῦδος ἀρέσθαι
urn:cts:greekLit:tlg0012.tlg001.allen:20.503#Πηλεΐδης , λύθρῳ δὲ παλάσσετο χεῖρας ἀάπτους .
urn:cts:greekLit:tlg0012.tlg001.allen:21.1#ἀλλʼ ὅτε δὴ πόρον ἷξον ἐϋρρεῖος ποταμοῖο
urn:cts:greekLit:tlg0012.tlg001.allen:21.2#Ξάνθου δινήεντος , ὃν ἀθάνατος τέκετο Ζεύς ,
urn:cts:greekLit:tlg0012.tlg001.allen:21.3#ἔνθα διατμήξας τοὺς μὲν πεδίον δὲ δίωκε
urn:cts:greekLit:tlg0012.tlg001.allen:21.4#πρὸς πόλιν , ᾗ περ Ἀχαιοὶ ἀτυζόμενοι φοβέοντο
urn:cts:greekLit:tlg0012.tlg001.allen:21.5#ἤματι τῷ προτέρῳ , ὅτε μαίνετο φαίδιμος Ἕκτωρ ·
urn:cts:greekLit:tlg0012.tlg001.allen:21.6#τῇ ῥʼ οἵ γε προχέοντο πεφυζότες , ἠέρα δʼ Ἥρη
urn:cts:greekLit:tlg0012.tlg001.allen:21.7#πίτνα πρόσθε βαθεῖαν ἐρυκέμεν · ἡμίσεες δὲ
urn:cts:greekLit:tlg0012.tlg001.allen:21.8#ἐς ποταμὸν εἰλεῦντο βαθύρροον ἀργυροδίνην ,
urn:cts:greekLit:tlg0012.tlg001.allen:21.9#ἐν δʼ ἔπεσον μεγάλῳ πατάγῳ , βράχε δʼ αἰπὰ ῥέεθρα ,
urn:cts:greekLit:tlg0012.tlg001.allen:21.10#ὄχθαι δʼ ἀμφὶ περὶ μεγάλʼ ἴαχον · οἳ δʼ ἀλαλητῷ
urn:cts:greekLit:tlg0012.tlg001.allen:21.11#ἔννεον ἔνθα καὶ ἔνθα ἑλισσόμενοι περὶ δίνας .
urn:cts:greekLit:tlg0012.tlg001.allen:21.12#ὡς δʼ ὅθʼ ὑπὸ ῥιπῆς πυρὸς ἀκρίδες ἠερέθονται
urn:cts:greekLit:tlg0012.tlg001.allen:21.13#φευγέμεναι ποταμὸν δέ · τὸ δὲ φλέγει ἀκάματον πῦρ
urn:cts:greekLit:tlg0012.tlg001.allen:21.14#ὄρμενον ἐξαίφνης , ταὶ δὲ πτώσσουσι καθʼ ὕδωρ ·
urn:cts:greekLit:tlg0012.tlg001.allen:21.15#ὣς ὑπʼ Ἀχιλλῆος Ξάνθου βαθυδινήεντος
urn:cts:greekLit:tlg0012.tlg001.allen:21.16#πλῆτο ῥόος κελάδων ἐπιμὶξ ἵππων τε καὶ ἀνδρῶν .
urn:cts:greekLit:tlg0012.tlg001.allen:21.17#αὐτὰρ ὃ διογενὴς δόρυ μὲν λίπεν αὐτοῦ ἐπʼ ὄχθῃ
urn:cts:greekLit:tlg0012.tlg001.allen:21.18#κεκλιμένον μυρίκῃσιν , ὃ δʼ ἔσθορε δαίμονι ἶσος
urn:cts:greekLit:tlg0012.tlg001.allen:21.19#φάσγανον οἶον ἔχων , κακὰ δὲ φρεσὶ μήδετο ἔργα ,
urn:cts:greekLit:tlg0012.tlg001.allen:21.20#τύπτε δʼ ἐπιστροφάδην · τῶν δὲ στόνος ὄρνυτʼ ἀεικὴς
urn:cts:greekLit:tlg0012.tlg001.allen:21.21#ἄορι θεινομένων , ἐρυθαίνετο δʼ αἵματι ὕδωρ .
urn:cts:greekLit:tlg0012.tlg001.allen:21.22#ὡς δʼ ὑπὸ δελφῖνος μεγακήτεος ἰχθύες ἄλλοι
urn:cts:greekLit:tlg0012.tlg001.allen:21.23#φεύγοντες πιμπλᾶσι μυχοὺς λιμένος εὐόρμου
urn:cts:greekLit:tlg0012.tlg001.allen:21.24#δειδιότες · μάλα γάρ τε κατεσθίει ὅν κε λάβῃσιν ·
urn:cts:greekLit:tlg0012.tlg001.allen:21.25#ὣς Τρῶες ποταμοῖο κατὰ δεινοῖο ῥέεθρα
urn:cts:greekLit:tlg0012.tlg001.allen:21.26#πτῶσσον ὑπὸ κρημνούς . ὃ δʼ ἐπεὶ κάμε χεῖρας ἐναίρων ,
urn:cts:greekLit:tlg0012.tlg001.allen:21.27#ζωοὺς ἐκ ποταμοῖο δυώδεκα λέξατο κούρους
urn:cts:greekLit:tlg0012.tlg001.allen:21.28#ποινὴν Πατρόκλοιο Μενοιτιάδαο θανόντος ·
urn:cts:greekLit:tlg0012.tlg001.allen:21.29#τοὺς ἐξῆγε θύραζε τεθηπότας ἠΰτε νεβρούς ,
urn:cts:greekLit:tlg0012.tlg001.allen:21.30#δῆσε δʼ ὀπίσσω χεῖρας ἐϋτμήτοισιν ἱμᾶσι ,
urn:cts:greekLit:tlg0012.tlg001.allen:21.31#τοὺς αὐτοὶ φορέεσκον ἐπὶ στρεπτοῖσι χιτῶσι ,
urn:cts:greekLit:tlg0012.tlg001.allen:21.32#δῶκε δʼ ἑταίροισιν κατάγειν κοίλας ἐπὶ νῆας .
urn:cts:greekLit:tlg0012.tlg001.allen:21.33#αὐτὰρ ὃ ἂψ ἐπόρουσε δαϊζέμεναι μενεαίνων .
urn:cts:greekLit:tlg0012.tlg001.allen:21.34#ἔνθʼ υἷι Πριάμοιο συνήντετο Δαρδανίδαο
urn:cts:greekLit:tlg0012.tlg001.allen:21.35#ἐκ ποταμοῦ φεύγοντι Λυκάονι , τόν ῥά ποτʼ αὐτὸς
urn:cts:greekLit:tlg0012.tlg001.allen:21.36#ἦγε λαβὼν ἐκ πατρὸς ἀλωῆς οὐκ ἐθέλοντα
urn:cts:greekLit:tlg0012.tlg001.allen:21.37#ἐννύχιος προμολών · ὃ δʼ ἐρινεὸν ὀξέϊ χαλκῷ
urn:cts:greekLit:tlg0012.tlg001.allen:21.38#τάμνε νέους ὄρπηκας , ἵνʼ ἅρματος ἄντυγες εἶεν ·
urn:cts:greekLit:tlg0012.tlg001.allen:21.39#τῷ δʼ ἄρʼ ἀνώϊστον κακὸν ἤλυθε δῖος Ἀχιλλεύς .
urn:cts:greekLit:tlg0012.tlg001.allen:21.40#καὶ τότε μέν μιν Λῆμνον ἐϋκτιμένην ἐπέρασσε
urn:cts:greekLit:tlg0012.tlg001.allen:21.41#νηυσὶν ἄγων , ἀτὰρ υἱὸς Ἰήσονος ὦνον ἔδωκε ·
urn:cts:greekLit:tlg0012.tlg001.allen:21.42#κεῖθεν δὲ ξεῖνός μιν ἐλύσατο πολλὰ δʼ ἔδωκεν
urn:cts:greekLit:tlg0012.tlg001.allen:21.43#Ἴμβριος Ἠετίων , πέμψεν δʼ ἐς δῖαν Ἀρίσβην ·
urn:cts:greekLit:tlg0012.tlg001.allen:21.44#ἔνθεν ὑπεκπροφυγὼν πατρώϊον ἵκετο δῶμα .
urn:cts:greekLit:tlg0012.tlg001.allen:21.45#ἕνδεκα δʼ ἤματα θυμὸν ἐτέρπετο οἷσι φίλοισιν
urn:cts:greekLit:tlg0012.tlg001.allen:21.46#ἐλθὼν ἐκ Λήμνοιο · δυωδεκάτῃ δέ μιν αὖτις
urn:cts:greekLit:tlg0012.tlg001.allen:21.47#χερσὶν Ἀχιλλῆος θεὸς ἔμβαλεν , ὅς μιν ἔμελλε
urn:cts:greekLit:tlg0012.tlg001.allen:21.48#πέμψειν εἰς Ἀΐδαο καὶ οὐκ ἐθέλοντα νέεσθαι .
urn:cts:greekLit:tlg0012.tlg001.allen:21.49#τὸν δʼ ὡς οὖν ἐνόησε ποδάρκης δῖος Ἀχιλλεὺς
urn:cts:greekLit:tlg0012.tlg001.allen:21.50#γυμνὸν ἄτερ κόρυθός τε καὶ ἀσπίδος , οὐδʼ ἔχεν ἔγχος ,
urn:cts:greekLit:tlg0012.tlg001.allen:21.51#ἀλλὰ τὰ μέν ῥʼ ἀπὸ πάντα χαμαὶ βάλε · τεῖρε γὰρ ἱδρὼς
urn:cts:greekLit:tlg0012.tlg001.allen:21.52#φεύγοντʼ ἐκ ποταμοῦ , κάματος δʼ ὑπὸ γούνατʼ ἐδάμνα ·
urn:cts:greekLit:tlg0012.tlg001.allen:21.53#ὀχθήσας δʼ ἄρα εἶπε πρὸς ὃν μεγαλήτορα θυμόν ·
urn:cts:greekLit:tlg0012.tlg001.allen:21.54#ὢ πόποι ἦ μέγα θαῦμα τόδʼ ὀφθαλμοῖσιν ὁρῶμαι ·
urn:cts:greekLit:tlg0012.tlg001.allen:21.55#ἦ μάλα δὴ Τρῶες μεγαλήτορες οὕς περ ἔπεφνον
urn:cts:greekLit:tlg0012.tlg001.allen:21.56#αὖτις ἀναστήσονται ὑπὸ ζόφου ἠερόεντος ,
urn:cts:greekLit:tlg0012.tlg001.allen:21.57#οἷον δὴ καὶ ὅδʼ ἦλθε φυγὼν ὕπο νηλεὲς ἦμαρ
urn:cts:greekLit:tlg0012.tlg001.allen:21.58#Λῆμνον ἐς ἠγαθέην πεπερημένος · οὐδέ μιν ἔσχε
urn:cts:greekLit:tlg0012.tlg001.allen:21.59#πόντος ἁλὸς πολιῆς , ὃ πολέας ἀέκοντας ἐρύκει .
urn:cts:greekLit:tlg0012.tlg001.allen:21.60#ἀλλʼ ἄγε δὴ καὶ δουρὸς ἀκωκῆς ἡμετέροιο
urn:cts:greekLit:tlg0012.tlg001.allen:21.61#γεύσεται , ὄφρα ἴδωμαι ἐνὶ φρεσὶν ἠδὲ δαείω
urn:cts:greekLit:tlg0012.tlg001.allen:21.62#ἢ ἄρʼ ὁμῶς καὶ κεῖθεν ἐλεύσεται , ἦ μιν ἐρύξει
urn:cts:greekLit:tlg0012.tlg001.allen:21.63#γῆ φυσίζοος , ἥ τε κατὰ κρατερόν περ ἐρύκει .
urn:cts:greekLit:tlg0012.tlg001.allen:21.64#ὣς ὅρμαινε μένων · ὃ δέ οἱ σχεδὸν ἦλθε τεθηπὼς
urn:cts:greekLit:tlg0012.tlg001.allen:21.65#γούνων ἅψασθαι μεμαώς , περὶ δʼ ἤθελε θυμῷ
urn:cts:greekLit:tlg0012.tlg001.allen:21.66#ἐκφυγέειν θάνατόν τε κακὸν καὶ κῆρα μέλαιναν .
urn:cts:greekLit:tlg0012.tlg001.allen:21.67#ἤτοι ὃ μὲν δόρυ μακρὸν ἀνέσχετο δῖος Ἀχιλλεὺς
urn:cts:greekLit:tlg0012.tlg001.allen:21.68#οὐτάμεναι μεμαώς , ὃ δʼ ὑπέδραμε καὶ λάβε γούνων
urn:cts:greekLit:tlg0012.tlg001.allen:21.69#κύψας · ἐγχείη δʼ ἄρʼ ὑπὲρ νώτου ἐνὶ γαίῃ
urn:cts:greekLit:tlg0012.tlg001.allen:21.70#ἔστη ἱεμένη χροὸς ἄμεναι ἀνδρομέοιο .
urn:cts:greekLit:tlg0012.tlg001.allen:21.71#αὐτὰρ ὃ τῇ ἑτέρῃ μὲν ἑλὼν ἐλλίσσετο γούνων ,
urn:cts:greekLit:tlg0012.tlg001.allen:21.72#τῇ δʼ ἑτέρῃ ἔχεν ἔγχος ἀκαχμένον οὐδὲ μεθίει ·
urn:cts:greekLit:tlg0012.tlg001.allen:21.73#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:21.74#γουνοῦμαι σʼ Ἀχιλεῦ · σὺ δέ μʼ αἴδεο καί μʼ ἐλέησον ·
urn:cts:greekLit:tlg0012.tlg001.allen:21.75#ἀντί τοί εἰμʼ ἱκέταο διοτρεφὲς αἰδοίοιο ·
urn:cts:greekLit:tlg0012.tlg001.allen:21.76#πὰρ γὰρ σοὶ πρώτῳ πασάμην Δημήτερος ἀκτὴν
urn:cts:greekLit:tlg0012.tlg001.allen:21.77#ἤματι τῷ ὅτε μʼ εἷλες ἐϋκτιμένῃ ἐν ἀλωῇ ,
urn:cts:greekLit:tlg0012.tlg001.allen:21.78#καί μʼ ἐπέρασσας ἄνευθεν ἄγων πατρός τε φίλων τε
urn:cts:greekLit:tlg0012.tlg001.allen:21.79#Λῆμνον ἐς ἠγαθέην , ἑκατόμβοιον δέ τοι ἦλφον .
urn:cts:greekLit:tlg0012.tlg001.allen:21.80#νῦν δὲ λύμην τρὶς τόσσα πορών · ἠὼς δέ μοί ἐστιν
urn:cts:greekLit:tlg0012.tlg001.allen:21.81#ἥδε δυωδεκάτη , ὅτʼ ἐς Ἴλιον εἰλήλουθα
urn:cts:greekLit:tlg0012.tlg001.allen:21.82#πολλὰ παθών · νῦν αὖ με τεῇς ἐν χερσὶν ἔθηκε
urn:cts:greekLit:tlg0012.tlg001.allen:21.83#μοῖρʼ ὀλοή · μέλλω που ἀπεχθέσθαι Διὶ πατρί ,
urn:cts:greekLit:tlg0012.tlg001.allen:21.84#ὅς με σοὶ αὖτις δῶκε · μινυνθάδιον δέ με μήτηρ
urn:cts:greekLit:tlg0012.tlg001.allen:21.85#γείνατο Λαοθόη θυγάτηρ Ἄλταο γέροντος
urn:cts:greekLit:tlg0012.tlg001.allen:21.86#Ἄλτεω , ὃς Λελέγεσσι φιλοπτολέμοισιν ἀνάσσει
urn:cts:greekLit:tlg0012.tlg001.allen:21.87#Πήδασον αἰπήεσσαν ἔχων ἐπὶ Σατνιόεντι .
urn:cts:greekLit:tlg0012.tlg001.allen:21.88#τοῦ δʼ ἔχε θυγατέρα Πρίαμος , πολλὰς δὲ καὶ ἄλλας ·
urn:cts:greekLit:tlg0012.tlg001.allen:21.89#τῆς δὲ δύω γενόμεσθα , σὺ δʼ ἄμφω δειροτομήσεις ,
urn:cts:greekLit:tlg0012.tlg001.allen:21.90#ἤτοι τὸν πρώτοισι μετὰ πρυλέεσσι δάμασσας
urn:cts:greekLit:tlg0012.tlg001.allen:21.91#ἀντίθεον Πολύδωρον , ἐπεὶ βάλες ὀξέϊ δουρί ·
urn:cts:greekLit:tlg0012.tlg001.allen:21.92#νῦν δὲ δὴ ἐνθάδʼ ἐμοὶ κακὸν ἔσσεται · οὐ γὰρ ὀΐω
urn:cts:greekLit:tlg0012.tlg001.allen:21.93#σὰς χεῖρας φεύξεσθαι , ἐπεί ῥʼ ἐπέλασσέ γε δαίμων .
urn:cts:greekLit:tlg0012.tlg001.allen:21.94#ἄλλο δέ τοι ἐρέω , σὺ δʼ ἐνὶ φρεσὶ βάλλεο σῇσι ·
urn:cts:greekLit:tlg0012.tlg001.allen:21.95#μή με κτεῖνʼ , ἐπεὶ οὐχ ὁμογάστριος Ἕκτορός εἰμι ,
urn:cts:greekLit:tlg0012.tlg001.allen:21.96#ὅς τοι ἑταῖρον ἔπεφνεν ἐνηέα τε κρατερόν τε .
urn:cts:greekLit:tlg0012.tlg001.allen:21.97#ὣς ἄρα μιν Πριάμοιο προσηύδα φαίδιμος υἱὸς
urn:cts:greekLit:tlg0012.tlg001.allen:21.98#λισσόμενος ἐπέεσσιν , ἀμείλικτον δʼ ὄπʼ ἄκουσε ·
urn:cts:greekLit:tlg0012.tlg001.allen:21.99#νήπιε μή μοι ἄποινα πιφαύσκεο μηδʼ ἀγόρευε ·
urn:cts:greekLit:tlg0012.tlg001.allen:21.100#πρὶν μὲν γὰρ Πάτροκλον ἐπισπεῖν αἴσιμον ἦμαρ
urn:cts:greekLit:tlg0012.tlg001.allen:21.101#τόφρά τί μοι πεφιδέσθαι ἐνὶ φρεσὶ φίλτερον ἦεν
urn:cts:greekLit:tlg0012.tlg001.allen:21.102#Τρώων , καὶ πολλοὺς ζωοὺς ἕλον ἠδʼ ἐπέρασσα ·
urn:cts:greekLit:tlg0012.tlg001.allen:21.103#νῦν δʼ οὐκ ἔσθʼ ὅς τις θάνατον φύγῃ ὅν κε θεός γε
urn:cts:greekLit:tlg0012.tlg001.allen:21.104#Ἰλίου προπάροιθεν ἐμῇς ἐν χερσὶ βάλῃσι
urn:cts:greekLit:tlg0012.tlg001.allen:21.105#καὶ πάντων Τρώων , περὶ δʼ αὖ Πριάμοιό γε παίδων .
urn:cts:greekLit:tlg0012.tlg001.allen:21.106#ἀλλὰ φίλος θάνε καὶ σύ · τί ἦ ὀλοφύρεαι οὕτως ;
urn:cts:greekLit:tlg0012.tlg001.allen:21.107#κάτθανε καὶ Πάτροκλος , ὅ περ σέο πολλὸν ἀμείνων .
urn:cts:greekLit:tlg0012.tlg001.allen:21.108#οὐχ ὁράᾳς οἷος καὶ ἐγὼ καλός τε μέγας τε ;
urn:cts:greekLit:tlg0012.tlg001.allen:21.109#πατρὸς δʼ εἴμʼ ἀγαθοῖο , θεὰ δέ με γείνατο μήτηρ ·
urn:cts:greekLit:tlg0012.tlg001.allen:21.110#ἀλλʼ ἔπι τοι καὶ ἐμοὶ θάνατος καὶ μοῖρα κραταιή ·
urn:cts:greekLit:tlg0012.tlg001.allen:21.111#ἔσσεται ἢ ἠὼς ἢ δείλη ἢ μέσον ἦμαρ
urn:cts:greekLit:tlg0012.tlg001.allen:21.112#ὁππότε τις καὶ ἐμεῖο Ἄρῃ ἐκ θυμὸν ἕληται
urn:cts:greekLit:tlg0012.tlg001.allen:21.113#ἢ ὅ γε δουρὶ βαλὼν ἢ ἀπὸ νευρῆφιν ὀϊστῷ .
urn:cts:greekLit:tlg0012.tlg001.allen:21.114#ὣς φάτο , τοῦ δʼ αὐτοῦ λύτο γούνατα καὶ φίλον ἦτορ ·
urn:cts:greekLit:tlg0012.tlg001.allen:21.115#ἔγχος μέν ῥʼ ἀφέηκεν , ὃ δʼ ἕζετο χεῖρε πετάσσας
urn:cts:greekLit:tlg0012.tlg001.allen:21.116#ἀμφοτέρας · Ἀχιλεὺς δὲ ἐρυσσάμενος ξίφος ὀξὺ
urn:cts:greekLit:tlg0012.tlg001.allen:21.117#τύψε κατὰ κληῗδα παρʼ αὐχένα , πᾶν δέ οἱ εἴσω
urn:cts:greekLit:tlg0012.tlg001.allen:21.118#δῦ ξίφος ἄμφηκες · ὃ δʼ ἄρα πρηνὴς ἐπὶ γαίῃ
urn:cts:greekLit:tlg0012.tlg001.allen:21.119#κεῖτο ταθείς , ἐκ δʼ αἷμα μέλαν ῥέε , δεῦε δὲ γαῖαν .
urn:cts:greekLit:tlg0012.tlg001.allen:21.120#τὸν δʼ Ἀχιλεὺς ποταμὸν δὲ λαβὼν ποδὸς ἧκε φέρεσθαι ,
urn:cts:greekLit:tlg0012.tlg001.allen:21.121#καί οἱ ἐπευχόμενος ἔπεα πτερόεντʼ ἀγόρευεν ·
urn:cts:greekLit:tlg0012.tlg001.allen:21.122#ἐνταυθοῖ νῦν κεῖσο μετʼ ἰχθύσιν , οἵ σʼ ὠτειλὴν
urn:cts:greekLit:tlg0012.tlg001.allen:21.123#αἷμʼ ἀπολιχμήσονται ἀκηδέες · οὐδέ σε μήτηρ
urn:cts:greekLit:tlg0012.tlg001.allen:21.124#ἐνθεμένη λεχέεσσι γοήσεται , ἀλλὰ Σκάμανδρος
urn:cts:greekLit:tlg0012.tlg001.allen:21.125#οἴσει δινήεις εἴσω ἁλὸς εὐρέα κόλπον ·
urn:cts:greekLit:tlg0012.tlg001.allen:21.126#θρῴσκων τις κατὰ κῦμα μέλαιναν φρῖχʼ ὑπαΐξει
urn:cts:greekLit:tlg0012.tlg001.allen:21.127#ἰχθύς , ὅς κε φάγῃσι Λυκάονος ἀργέτα δημόν .
urn:cts:greekLit:tlg0012.tlg001.allen:21.128#φθείρεσθʼ εἰς ὅ κεν ἄστυ κιχείομεν Ἰλίου ἱρῆς
urn:cts:greekLit:tlg0012.tlg001.allen:21.129#ὑμεῖς μὲν φεύγοντες , ἐγὼ δʼ ὄπιθεν κεραΐζων .
urn:cts:greekLit:tlg0012.tlg001.allen:21.130#οὐδʼ ὑμῖν ποταμός περ ἐΰρροος ἀργυροδίνης
urn:cts:greekLit:tlg0012.tlg001.allen:21.131#ἀρκέσει , ᾧ δὴ δηθὰ πολέας ἱερεύετε ταύρους ,
urn:cts:greekLit:tlg0012.tlg001.allen:21.132#ζωοὺς δʼ ἐν δίνῃσι καθίετε μώνυχας ἵππους .
urn:cts:greekLit:tlg0012.tlg001.allen:21.133#ἀλλὰ καὶ ὧς ὀλέεσθε κακὸν μόρον , εἰς ὅ κε πάντες
urn:cts:greekLit:tlg0012.tlg001.allen:21.134#τίσετε Πατρόκλοιο φόνον καὶ λοιγὸν Ἀχαιῶν ,
urn:cts:greekLit:tlg0012.tlg001.allen:21.135#οὓς ἐπὶ νηυσὶ θοῇσιν ἐπέφνετε νόσφιν ἐμεῖο .
urn:cts:greekLit:tlg0012.tlg001.allen:21.136#ὣς ἄρʼ ἔφη , ποταμὸς δὲ χολώσατο κηρόθι μᾶλλον ,
urn:cts:greekLit:tlg0012.tlg001.allen:21.137#ὅρμηνεν δʼ ἀνὰ θυμὸν ὅπως παύσειε πόνοιο
urn:cts:greekLit:tlg0012.tlg001.allen:21.138#δῖον Ἀχιλλῆα , Τρώεσσι δὲ λοιγὸν ἀλάλκοι .
urn:cts:greekLit:tlg0012.tlg001.allen:21.139#τόφρα δὲ Πηλέος υἱὸς ἔχων δολιχόσκιον ἔγχος
urn:cts:greekLit:tlg0012.tlg001.allen:21.140#Ἀστεροπαίῳ ἐπᾶλτο κατακτάμεναι μενεαίνων
urn:cts:greekLit:tlg0012.tlg001.allen:21.141#υἱέϊ Πηλεγόνος · τὸν δʼ Ἀξιὸς εὐρυρέεθρος
urn:cts:greekLit:tlg0012.tlg001.allen:21.142#γείνατο καὶ Περίβοια Ἀκεσσαμενοῖο θυγατρῶν
urn:cts:greekLit:tlg0012.tlg001.allen:21.143#πρεσβυτάτη · τῇ γάρ ῥα μίγη ποταμὸς βαθυδίνης .
urn:cts:greekLit:tlg0012.tlg001.allen:21.144#τῷ ῥʼ Ἀχιλεὺς ἐπόρουσεν , ὃ δʼ ἀντίος ἐκ ποταμοῖο
urn:cts:greekLit:tlg0012.tlg001.allen:21.145#ἔστη ἔχων δύο δοῦρε · μένος δέ οἱ ἐν φρεσὶ θῆκε
urn:cts:greekLit:tlg0012.tlg001.allen:21.146#Ξάνθος , ἐπεὶ κεχόλωτο δαϊκταμένων αἰζηῶν ,
urn:cts:greekLit:tlg0012.tlg001.allen:21.147#τοὺς Ἀχιλεὺς ἐδάϊζε κατὰ ῥόον οὐδʼ ἐλέαιρεν .
urn:cts:greekLit:tlg0012.tlg001.allen:21.148#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες ,
urn:cts:greekLit:tlg0012.tlg001.allen:21.149#τὸν πρότερος προσέειπε ποδάρκης δῖος Ἀχιλλεύς ·
urn:cts:greekLit:tlg0012.tlg001.allen:21.150#τίς πόθεν εἰς ἀνδρῶν ὅ μευ ἔτλης ἀντίος ἐλθεῖν ;
urn:cts:greekLit:tlg0012.tlg001.allen:21.151#δυστήνων δέ τε παῖδες ἐμῷ μένει ἀντιόωσι .
urn:cts:greekLit:tlg0012.tlg001.allen:21.152#τὸν δʼ αὖ Πηλεγόνος προσεφώνεε φαίδιμος υἱός ·
urn:cts:greekLit:tlg0012.tlg001.allen:21.153#Πηλεΐδη μεγάθυμε τί ἦ γενεὴν ἐρεείνεις ;
urn:cts:greekLit:tlg0012.tlg001.allen:21.154#εἴμʼ ἐκ Παιονίης ἐριβώλου τηλόθʼ ἐούσης
urn:cts:greekLit:tlg0012.tlg001.allen:21.155#Παίονας ἄνδρας ἄγων δολιχεγχέας · ἥδε δέ μοι νῦν
urn:cts:greekLit:tlg0012.tlg001.allen:21.156#ἠὼς ἑνδεκάτη ὅτε Ἴλιον εἰλήλουθα .
urn:cts:greekLit:tlg0012.tlg001.allen:21.157#αὐτὰρ ἐμοὶ γενεὴ ἐξ Ἀξιοῦ εὐρὺ ῥέοντος
urn:cts:greekLit:tlg0012.tlg001.allen:21.158#Ἀξιοῦ , ὃς κάλλιστον ὕδωρ ἐπὶ γαῖαν ἵησιν ,
urn:cts:greekLit:tlg0012.tlg001.allen:21.159#ὃς τέκε Πηλεγόνα κλυτὸν ἔγχεϊ · τὸν δʼ ἐμέ φασι
urn:cts:greekLit:tlg0012.tlg001.allen:21.160#γείνασθαι · νῦν αὖτε μαχώμεθα φαίδιμʼ Ἀχιλλεῦ .
urn:cts:greekLit:tlg0012.tlg001.allen:21.161#ὣς φάτʼ ἀπειλήσας , ὃ δʼ ἀνέσχετο δῖος Ἀχιλλεὺς
urn:cts:greekLit:tlg0012.tlg001.allen:21.162#Πηλιάδα μελίην · ὃ δʼ ἁμαρτῇ δούρασιν ἀμφὶς
urn:cts:greekLit:tlg0012.tlg001.allen:21.163#ἥρως Ἀστεροπαῖος , ἐπεὶ περιδέξιος ἦεν .
urn:cts:greekLit:tlg0012.tlg001.allen:21.164#καί ῥʼ ἑτέρῳ μὲν δουρὶ σάκος βάλεν , οὐδὲ διὰ πρὸ
urn:cts:greekLit:tlg0012.tlg001.allen:21.165#ῥῆξε σάκος · χρυσὸς γὰρ ἐρύκακε δῶρα θεοῖο ·
urn:cts:greekLit:tlg0012.tlg001.allen:21.166#τῷ δʼ ἑτέρῳ μιν πῆχυν ἐπιγράβδην βάλε χειρὸς
urn:cts:greekLit:tlg0012.tlg001.allen:21.167#δεξιτερῆς , σύτο δʼ αἷμα κελαινεφές · ἣ δʼ ὑπὲρ αὐτοῦ
urn:cts:greekLit:tlg0012.tlg001.allen:21.168#γαίῃ ἐνεστήρικτο λιλαιομένη χροὸς ἆσαι .
urn:cts:greekLit:tlg0012.tlg001.allen:21.169#δεύτερος αὖτʼ Ἀχιλεὺς μελίην ἰθυπτίωνα
urn:cts:greekLit:tlg0012.tlg001.allen:21.170#Ἀστεροπαίῳ ἐφῆκε κατακτάμεναι μενεαίνων .
urn:cts:greekLit:tlg0012.tlg001.allen:21.171#καὶ τοῦ μέν ῥʼ ἀφάμαρτεν , ὃ δʼ ὑψηλὴν βάλεν ὄχθην ,
urn:cts:greekLit:tlg0012.tlg001.allen:21.172#μεσσοπαγὲς δʼ ἄρʼ ἔθηκε κατʼ ὄχθης μείλινον ἔγχος .
urn:cts:greekLit:tlg0012.tlg001.allen:21.173#Πηλεΐδης δʼ ἄορ ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg001.allen:21.174#ἆλτʼ ἐπί οἱ μεμαώς · ὃ δʼ ἄρα μελίην Ἀχιλῆος
urn:cts:greekLit:tlg0012.tlg001.allen:21.175#οὐ δύνατʼ ἐκ κρημνοῖο ἐρύσσαι χειρὶ παχείῃ .
urn:cts:greekLit:tlg0012.tlg001.allen:21.176#τρὶς μέν μιν πελέμιξεν ἐρύσσασθαι μενεαίνων ,
urn:cts:greekLit:tlg0012.tlg001.allen:21.177#τρὶς δὲ μεθῆκε βίης · τὸ δὲ τέτρατον ἤθελε θυμῷ
urn:cts:greekLit:tlg0012.tlg001.allen:21.178#ἆξαι ἐπιγνάμψας δόρυ μείλινον Αἰακίδαο ,
urn:cts:greekLit:tlg0012.tlg001.allen:21.179#ἀλλὰ πρὶν Ἀχιλεὺς σχεδὸν ἄορι θυμὸν ἀπηύρα .
urn:cts:greekLit:tlg0012.tlg001.allen:21.180#γαστέρα γάρ μιν τύψε παρʼ ὀμφαλόν , ἐκ δʼ ἄρα πᾶσαι
urn:cts:greekLit:tlg0012.tlg001.allen:21.181#χύντο χαμαὶ χολάδες · τὸν δὲ σκότος ὄσσε κάλυψεν
urn:cts:greekLit:tlg0012.tlg001.allen:21.182#ἀσθμαίνοντʼ · Ἀχιλεὺς δʼ ἄρʼ ἐνὶ στήθεσσιν ὀρούσας
urn:cts:greekLit:tlg0012.tlg001.allen:21.183#τεύχεά τʼ ἐξενάριξε καὶ εὐχόμενος ἔπος ηὔδα ·
urn:cts:greekLit:tlg0012.tlg001.allen:21.184#κεῖσʼ οὕτως · χαλεπόν τοι ἐρισθενέος Κρονίωνος
urn:cts:greekLit:tlg0012.tlg001.allen:21.185#παισὶν ἐριζέμεναι ποταμοῖό περ ἐκγεγαῶτι .
urn:cts:greekLit:tlg0012.tlg001.allen:21.186#φῆσθα σὺ μὲν ποταμοῦ γένος ἔμμεναι εὐρὺ ῥέοντος ,
urn:cts:greekLit:tlg0012.tlg001.allen:21.187#αὐτὰρ ἐγὼ γενεὴν μεγάλου Διὸς εὔχομαι εἶναι .
urn:cts:greekLit:tlg0012.tlg001.allen:21.188#τίκτέ μʼ ἀνὴρ πολλοῖσιν ἀνάσσων Μυρμιδόνεσσι
urn:cts:greekLit:tlg0012.tlg001.allen:21.189#Πηλεὺς Αἰακίδης · ὃ δʼ ἄρʼ Αἰακὸς ἐκ Διὸς ἦεν .
urn:cts:greekLit:tlg0012.tlg001.allen:21.190#τὼ κρείσσων μὲν Ζεὺς ποταμῶν ἁλιμυρηέντων ,
urn:cts:greekLit:tlg0012.tlg001.allen:21.191#κρείσσων αὖτε Διὸς γενεὴ ποταμοῖο τέτυκται .
urn:cts:greekLit:tlg0012.tlg001.allen:21.192#καὶ γὰρ σοὶ ποταμός γε πάρα μέγας , εἰ δύναταί τι
urn:cts:greekLit:tlg0012.tlg001.allen:21.193#χραισμεῖν · ἀλλʼ οὐκ ἔστι Διὶ Κρονίωνι μάχεσθαι ,
urn:cts:greekLit:tlg0012.tlg001.allen:21.194#τῷ οὐδὲ κρείων Ἀχελώϊος ἰσοφαρίζει ,
urn:cts:greekLit:tlg0012.tlg001.allen:21.195#οὐδὲ βαθυρρείταο μέγα σθένος Ὠκεανοῖο ,
urn:cts:greekLit:tlg0012.tlg001.allen:21.196#ἐξ οὗ περ πάντες ποταμοὶ καὶ πᾶσα θάλασσα
urn:cts:greekLit:tlg0012.tlg001.allen:21.197#καὶ πᾶσαι κρῆναι καὶ φρείατα μακρὰ νάουσιν ·
urn:cts:greekLit:tlg0012.tlg001.allen:21.198#ἀλλὰ καὶ ὃς δείδοικε Διὸς μεγάλοιο κεραυνὸν
urn:cts:greekLit:tlg0012.tlg001.allen:21.199#δεινήν τε βροντήν , ὅτʼ ἀπʼ οὐρανόθεν σμαραγήσῃ .
urn:cts:greekLit:tlg0012.tlg001.allen:21.200#ἦ ῥα , καὶ ἐκ κρημνοῖο ἐρύσσατο χάλκεον ἔγχος ,
urn:cts:greekLit:tlg0012.tlg001.allen:21.201#τὸν δὲ κατʼ αὐτόθι λεῖπεν , ἐπεὶ φίλον ἦτορ ἀπηύρα ,
urn:cts:greekLit:tlg0012.tlg001.allen:21.202#κείμενον ἐν ψαμάθοισι , δίαινε δέ μιν μέλαν ὕδωρ .
urn:cts:greekLit:tlg0012.tlg001.allen:21.203#τὸν μὲν ἄρʼ ἐγχέλυές τε καὶ ἰχθύες ἀμφεπένοντο
urn:cts:greekLit:tlg0012.tlg001.allen:21.204#δημὸν ἐρεπτόμενοι ἐπινεφρίδιον κείροντες ·
urn:cts:greekLit:tlg0012.tlg001.allen:21.205#αὐτὰρ ὃ βῆ ῥʼ ἰέναι μετὰ Παίονας ἱπποκορυστάς ,
urn:cts:greekLit:tlg0012.tlg001.allen:21.206#οἵ ῥʼ ἔτι πὰρ ποταμὸν πεφοβήατο δινήεντα ,
urn:cts:greekLit:tlg0012.tlg001.allen:21.207#ὡς εἶδον τὸν ἄριστον ἐνὶ κρατερῇ ὑσμίνῃ
urn:cts:greekLit:tlg0012.tlg001.allen:21.208#χέρσʼ ὕπο Πηλεΐδαο καὶ ἄορι ἶφι δαμέντα .
urn:cts:greekLit:tlg0012.tlg001.allen:21.209#ἔνθʼ ἕλε Θερσίλοχόν τε Μύδωνά τε Ἀστύπυλόν τε
urn:cts:greekLit:tlg0012.tlg001.allen:21.210#Μνῆσόν τε Θρασίον τε καὶ Αἴνιον ἠδʼ Ὀφελέστην ·
urn:cts:greekLit:tlg0012.tlg001.allen:21.211#καί νύ κʼ ἔτι πλέονας κτάνε Παίονας ὠκὺς Ἀχιλλεύς ,
urn:cts:greekLit:tlg0012.tlg001.allen:21.212#εἰ μὴ χωσάμενος προσέφη ποταμὸς βαθυδίνης
urn:cts:greekLit:tlg0012.tlg001.allen:21.213#ἀνέρι εἰσάμενος , βαθέης δʼ ἐκ φθέγξατο δίνης ·
urn:cts:greekLit:tlg0012.tlg001.allen:21.214#ὦ Ἀχιλεῦ , περὶ μὲν κρατέεις , περὶ δʼ αἴσυλα ῥέζεις
urn:cts:greekLit:tlg0012.tlg001.allen:21.215#ἀνδρῶν · αἰεὶ γάρ τοι ἀμύνουσιν θεοὶ αὐτοί .
urn:cts:greekLit:tlg0012.tlg001.allen:21.216#εἴ τοι Τρῶας ἔδωκε Κρόνου παῖς πάντας ὀλέσσαι ,
urn:cts:greekLit:tlg0012.tlg001.allen:21.217#ἐξ ἐμέθεν γʼ ἐλάσας πεδίον κάτα μέρμερα ῥέζε ·
urn:cts:greekLit:tlg0012.tlg001.allen:21.218#πλήθει γὰρ δή μοι νεκύων ἐρατεινὰ ῥέεθρα ,
urn:cts:greekLit:tlg0012.tlg001.allen:21.219#οὐδέ τί πῃ δύναμαι προχέειν ῥόον εἰς ἅλα δῖαν
urn:cts:greekLit:tlg0012.tlg001.allen:21.220#στεινόμενος νεκύεσσι , σὺ δὲ κτείνεις ἀϊδήλως .
urn:cts:greekLit:tlg0012.tlg001.allen:21.221#ἀλλʼ ἄγε δὴ καὶ ἔασον · ἄγη μʼ ἔχει ὄρχαμε λαῶν .
urn:cts:greekLit:tlg0012.tlg001.allen:21.222#τὸν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:21.223#ἔσται ταῦτα Σκάμανδρε διοτρεφές , ὡς σὺ κελεύεις .
urn:cts:greekLit:tlg0012.tlg001.allen:21.224#Τρῶας δʼ οὐ πρὶν λήξω ὑπερφιάλους ἐναρίζων ,
urn:cts:greekLit:tlg0012.tlg001.allen:21.225#πρὶν ἔλσαι κατὰ ἄστυ καὶ Ἕκτορι πειρηθῆναι
urn:cts:greekLit:tlg0012.tlg001.allen:21.226#ἀντιβίην , ἤ κέν με δαμάσσεται , ἦ κεν ἐγὼ τόν .
urn:cts:greekLit:tlg0012.tlg001.allen:21.227#ὣς εἰπὼν Τρώεσσιν ἐπέσσυτο δαίμονι ἶσος ·
urn:cts:greekLit:tlg0012.tlg001.allen:21.228#καὶ τότʼ Ἀπόλλωνα προσέφη ποταμὸς βαθυδίνης ·
urn:cts:greekLit:tlg0012.tlg001.allen:21.229#ὢ πόποι ἀργυρότοξε Διὸς τέκος οὐ σύ γε βουλὰς
urn:cts:greekLit:tlg0012.tlg001.allen:21.230#εἰρύσαο Κρονίωνος , ὅ τοι μάλα πόλλʼ ἐπέτελλε
urn:cts:greekLit:tlg0012.tlg001.allen:21.231#Τρωσὶ παρεστάμεναι καὶ ἀμύνειν , εἰς ὅ κεν ἔλθῃ
urn:cts:greekLit:tlg0012.tlg001.allen:21.232#δείελος ὀψὲ δύων , σκιάσῃ δʼ ἐρίβωλον ἄρουραν .
urn:cts:greekLit:tlg0012.tlg001.allen:21.233#ἦ , καὶ Ἀχιλλεὺς μὲν δουρικλυτὸς ἔνθορε μέσσῳ
urn:cts:greekLit:tlg0012.tlg001.allen:21.234#κρημνοῦ ἀπαΐξας · ὃ δʼ ἐπέσσυτο οἴδματι θύων ,
urn:cts:greekLit:tlg0012.tlg001.allen:21.235#πάντα δʼ ὄρινε ῥέεθρα κυκώμενος , ὦσε δὲ νεκροὺς
urn:cts:greekLit:tlg0012.tlg001.allen:21.236#πολλούς , οἵ ῥα κατʼ αὐτὸν ἅλις ἔσαν , οὓς κτάνʼ Ἀχιλλεύς
urn:cts:greekLit:tlg0012.tlg001.allen:21.237#τοὺς ἔκβαλλε θύραζε μεμυκὼς ἠΰτε ταῦρος
urn:cts:greekLit:tlg0012.tlg001.allen:21.238#χέρσον δέ · ζωοὺς δὲ σάω κατὰ καλὰ ῥέεθρα ,
urn:cts:greekLit:tlg0012.tlg001.allen:21.239#κρύπτων ἐν δίνῃσι βαθείῃσιν μεγάλῃσι .
urn:cts:greekLit:tlg0012.tlg001.allen:21.240#δεινὸν δʼ ἀμφʼ Ἀχιλῆα κυκώμενον ἵστατο κῦμα ,
urn:cts:greekLit:tlg0012.tlg001.allen:21.241#ὤθει δʼ ἐν σάκεϊ πίπτων ῥόος · οὐδὲ πόδεσσιν
urn:cts:greekLit:tlg0012.tlg001.allen:21.242#εἶχε στηρίξασθαι · ὃ δὲ πτελέην ἕλε χερσὶν
urn:cts:greekLit:tlg0012.tlg001.allen:21.243#εὐφυέα μεγάλην · ἣ δʼ ἐκ ῥιζῶν ἐριποῦσα
urn:cts:greekLit:tlg0012.tlg001.allen:21.244#κρημνὸν ἅπαντα διῶσεν , ἐπέσχε δὲ καλὰ ῥέεθρα
urn:cts:greekLit:tlg0012.tlg001.allen:21.245#ὄζοισιν πυκινοῖσι , γεφύρωσεν δέ μιν αὐτὸν
urn:cts:greekLit:tlg0012.tlg001.allen:21.246#εἴσω πᾶσʼ ἐριποῦσʼ · ὃ δʼ ἄρʼ ἐκ δίνης ἀνορούσας
urn:cts:greekLit:tlg0012.tlg001.allen:21.247#ἤϊξεν πεδίοιο ποσὶ κραιπνοῖσι πέτεσθαι
urn:cts:greekLit:tlg0012.tlg001.allen:21.248#δείσας · οὐδέ τʼ ἔληγε θεὸς μέγας , ὦρτο δʼ ἐπʼ αὐτῷ
urn:cts:greekLit:tlg0012.tlg001.allen:21.249#ἀκροκελαινιόων , ἵνα μιν παύσειε πόνοιο
urn:cts:greekLit:tlg0012.tlg001.allen:21.250#δῖον Ἀχιλλῆα , Τρώεσσι δὲ λοιγὸν ἀλάλκοι .
urn:cts:greekLit:tlg0012.tlg001.allen:21.251#Πηλεΐδης δʼ ἀπόρουσεν ὅσον τʼ ἐπὶ δουρὸς ἐρωή ,
urn:cts:greekLit:tlg0012.tlg001.allen:21.252#αἰετοῦ οἴματʼ ἔχων μέλανος τοῦ θηρητῆρος ,
urn:cts:greekLit:tlg0012.tlg001.allen:21.253#ὅς θʼ ἅμα κάρτιστός τε καὶ ὤκιστος πετεηνῶν ·
urn:cts:greekLit:tlg0012.tlg001.allen:21.254#τῷ ἐϊκὼς ἤϊξεν , ἐπὶ στήθεσσι δὲ χαλκὸς
urn:cts:greekLit:tlg0012.tlg001.allen:21.255#σμερδαλέον κονάβιζεν · ὕπαιθα δὲ τοῖο λιασθεὶς
urn:cts:greekLit:tlg0012.tlg001.allen:21.256#φεῦγʼ , ὃ δʼ ὄπισθε ῥέων ἕπετο μεγάλῳ ὀρυμαγδῷ .
urn:cts:greekLit:tlg0012.tlg001.allen:21.257#ὡς δʼ ὅτʼ ἀνὴρ ὀχετηγὸς ἀπὸ κρήνης μελανύδρου
urn:cts:greekLit:tlg0012.tlg001.allen:21.258#ἂμ φυτὰ καὶ κήπους ὕδατι ῥόον ἡγεμονεύῃ
urn:cts:greekLit:tlg0012.tlg001.allen:21.259#χερσὶ μάκελλαν ἔχων , ἀμάρης ἐξ ἔχματα βάλλων ·
urn:cts:greekLit:tlg0012.tlg001.allen:21.260#τοῦ μέν τε προρέοντος ὑπὸ ψηφῖδες ἅπασαι
urn:cts:greekLit:tlg0012.tlg001.allen:21.261#ὀχλεῦνται · τὸ δέ τʼ ὦκα κατειβόμενον κελαρύζει
urn:cts:greekLit:tlg0012.tlg001.allen:21.262#χώρῳ ἔνι προαλεῖ , φθάνει δέ τε καὶ τὸν ἄγοντα ·
urn:cts:greekLit:tlg0012.tlg001.allen:21.263#ὣς αἰεὶ Ἀχιλῆα κιχήσατο κῦμα ῥόοιο
urn:cts:greekLit:tlg0012.tlg001.allen:21.264#καὶ λαιψηρὸν ἐόντα · θεοὶ δέ τε φέρτεροι ἀνδρῶν .
urn:cts:greekLit:tlg0012.tlg001.allen:21.265#ὁσσάκι δʼ ὁρμήσειε ποδάρκης δῖος Ἀχιλλεὺς
urn:cts:greekLit:tlg0012.tlg001.allen:21.266#στῆναι ἐναντίβιον καὶ γνώμεναι εἴ μιν ἅπαντες
urn:cts:greekLit:tlg0012.tlg001.allen:21.267#ἀθάνατοι φοβέουσι , τοὶ οὐρανὸν εὐρὺν ἔχουσι ,
urn:cts:greekLit:tlg0012.tlg001.allen:21.268#τοσσάκι μιν μέγα κῦμα διιπετέος ποταμοῖο
urn:cts:greekLit:tlg0012.tlg001.allen:21.269#πλάζʼ ὤμους καθύπερθεν · ὃ δʼ ὑψόσε ποσσὶν ἐπήδα
urn:cts:greekLit:tlg0012.tlg001.allen:21.270#θυμῷ ἀνιάζων · ποταμὸς δʼ ὑπὸ γούνατʼ ἐδάμνα
urn:cts:greekLit:tlg0012.tlg001.allen:21.271#λάβρος ὕπαιθα ῥέων , κονίην δʼ ὑπέρεπτε ποδοῖιν .
urn:cts:greekLit:tlg0012.tlg001.allen:21.272#Πηλεΐδης δʼ ᾤμωξεν ἰδὼν εἰς οὐρανὸν εὐρύν ·
urn:cts:greekLit:tlg0012.tlg001.allen:21.273#Ζεῦ πάτερ ὡς οὔ τίς με θεῶν ἐλεεινὸν ὑπέστη
urn:cts:greekLit:tlg0012.tlg001.allen:21.274#ἐκ ποταμοῖο σαῶσαι · ἔπειτα δὲ καί τι πάθοιμι .
urn:cts:greekLit:tlg0012.tlg001.allen:21.275#ἄλλος δʼ οὔ τις μοι τόσον αἴτιος Οὐρανιώνων ,
urn:cts:greekLit:tlg0012.tlg001.allen:21.276#ἀλλὰ φίλη μήτηρ , ἥ με ψεύδεσσιν ἔθελγεν ·
urn:cts:greekLit:tlg0012.tlg001.allen:21.277#ἥ μʼ ἔφατο Τρώων ὑπὸ τείχεϊ θωρηκτάων
urn:cts:greekLit:tlg0012.tlg001.allen:21.278#λαιψηροῖς ὀλέεσθαι Ἀπόλλωνος βελέεσσιν .
urn:cts:greekLit:tlg0012.tlg001.allen:21.279#ὥς μʼ ὄφελʼ Ἕκτωρ κτεῖναι ὃς ἐνθάδε γʼ ἔτραφʼ ἄριστος ·
urn:cts:greekLit:tlg0012.tlg001.allen:21.280#τώ κʼ ἀγαθὸς μὲν ἔπεφνʼ , ἀγαθὸν δέ κεν ἐξενάριξε ·
urn:cts:greekLit:tlg0012.tlg001.allen:21.281#νῦν δέ με λευγαλέῳ θανάτῳ εἵμαρτο ἁλῶναι
urn:cts:greekLit:tlg0012.tlg001.allen:21.282#ἐρχθέντʼ ἐν μεγάλῳ ποταμῷ ὡς παῖδα συφορβόν ,
urn:cts:greekLit:tlg0012.tlg001.allen:21.283#ὅν ῥά τʼ ἔναυλος ἀποέρσῃ χειμῶνι περῶντα .
urn:cts:greekLit:tlg0012.tlg001.allen:21.284#ὣς φάτο , τῷ δὲ μάλʼ ὦκα Ποσειδάων καὶ Ἀθήνη
urn:cts:greekLit:tlg0012.tlg001.allen:21.285#στήτην ἐγγὺς ἰόντε , δέμας δʼ ἄνδρεσσιν ἐΐκτην ,
urn:cts:greekLit:tlg0012.tlg001.allen:21.286#χειρὶ δὲ χεῖρα λαβόντες ἐπιστώσαντʼ ἐπέεσσι .
urn:cts:greekLit:tlg0012.tlg001.allen:21.287#τοῖσι δὲ μύθων ἦρχε Ποσειδάων ἐνοσίχθων ·
urn:cts:greekLit:tlg0012.tlg001.allen:21.288#Πηλεΐδη μήτʼ ἄρ τι λίην τρέε μήτέ τι τάρβει ·
urn:cts:greekLit:tlg0012.tlg001.allen:21.289#τοίω γάρ τοι νῶϊ θεῶν ἐπιταρρόθω εἰμὲν
urn:cts:greekLit:tlg0012.tlg001.allen:21.290#Ζηνὸς ἐπαινήσαντος ἐγὼ καὶ Παλλὰς Ἀθήνη ·
urn:cts:greekLit:tlg0012.tlg001.allen:21.291#ὡς οὔ τοι ποταμῷ γε δαμήμεναι αἴσιμόν ἐστιν ,
urn:cts:greekLit:tlg0012.tlg001.allen:21.292#ἀλλʼ ὅδε μὲν τάχα λωφήσει , σὺ δὲ εἴσεαι αὐτός ·
urn:cts:greekLit:tlg0012.tlg001.allen:21.293#αὐτάρ τοι πυκινῶς ὑποθησόμεθʼ αἴ κε πίθηαι ·
urn:cts:greekLit:tlg0012.tlg001.allen:21.294#μὴ πρὶν παύειν χεῖρας ὁμοιΐου πολέμοιο
urn:cts:greekLit:tlg0012.tlg001.allen:21.295#πρὶν κατὰ Ἰλιόφι κλυτὰ τείχεα λαὸν ἐέλσαι
urn:cts:greekLit:tlg0012.tlg001.allen:21.296#Τρωϊκόν , ὅς κε φύγῃσι · σὺ δʼ Ἕκτορι θυμὸν ἀπούρας
urn:cts:greekLit:tlg0012.tlg001.allen:21.297#ἂψ ἐπὶ νῆας ἴμεν · δίδομεν δέ τοι εὖχος ἀρέσθαι .
urn:cts:greekLit:tlg0012.tlg001.allen:21.298#τὼ μὲν ἄρʼ ὣς εἰπόντε μετʼ ἀθανάτους ἀπεβήτην ·
urn:cts:greekLit:tlg0012.tlg001.allen:21.299#αὐτὰρ ὃ βῆ , μέγα γάρ ῥα θεῶν ὄτρυνεν ἐφετμή ,
urn:cts:greekLit:tlg0012.tlg001.allen:21.300#ἐς πεδίον · τὸ δὲ πᾶν πλῆθʼ ὕδατος ἐκχυμένοιο ,
urn:cts:greekLit:tlg0012.tlg001.allen:21.301#πολλὰ δὲ τεύχεα καλὰ δαὶ κταμένων αἰζηῶν
urn:cts:greekLit:tlg0012.tlg001.allen:21.302#πλῶον καὶ νέκυες · τοῦ δʼ ὑψόσε γούνατʼ ἐπήδα
urn:cts:greekLit:tlg0012.tlg001.allen:21.303#πρὸς ῥόον ἀΐσσοντος ἀνʼ ἰθύν , οὐδέ μιν ἴσχεν
urn:cts:greekLit:tlg0012.tlg001.allen:21.304#εὐρὺ ῥέων ποταμός · μέγα γὰρ σθένος ἔμβαλʼ Ἀθήνη .
urn:cts:greekLit:tlg0012.tlg001.allen:21.305#οὐδὲ Σκάμανδρος ἔληγε τὸ ὃν μένος , ἀλλʼ ἔτι μᾶλλον
urn:cts:greekLit:tlg0012.tlg001.allen:21.306#χώετο Πηλεΐωνι , κόρυσσε δὲ κῦμα ῥόοιο
urn:cts:greekLit:tlg0012.tlg001.allen:21.307#ὑψόσʼ ἀειρόμενος , Σιμόεντι δὲ κέκλετʼ ἀΰσας ·
urn:cts:greekLit:tlg0012.tlg001.allen:21.308#φίλε κασίγνητε σθένος ἀνέρος ἀμφότεροί περ
urn:cts:greekLit:tlg0012.tlg001.allen:21.309#σχῶμεν , ἐπεὶ τάχα ἄστυ μέγα Πριάμοιο ἄνακτος
urn:cts:greekLit:tlg0012.tlg001.allen:21.310#ἐκπέρσει , Τρῶες δὲ κατὰ μόθον οὐ μενέουσιν .
urn:cts:greekLit:tlg0012.tlg001.allen:21.311#ἀλλʼ ἐπάμυνε τάχιστα , καὶ ἐμπίπληθι ῥέεθρα
urn:cts:greekLit:tlg0012.tlg001.allen:21.312#ὕδατος ἐκ πηγέων , πάντας δʼ ὀρόθυνον ἐναύλους ,
urn:cts:greekLit:tlg0012.tlg001.allen:21.313#ἵστη δὲ μέγα κῦμα , πολὺν δʼ ὀρυμαγδὸν ὄρινε
urn:cts:greekLit:tlg0012.tlg001.allen:21.314#φιτρῶν καὶ λάων , ἵνα παύσομεν ἄγριον ἄνδρα
urn:cts:greekLit:tlg0012.tlg001.allen:21.315#ὃς δὴ νῦν κρατέει , μέμονεν δʼ ὅ γε ἶσα θεοῖσι .
urn:cts:greekLit:tlg0012.tlg001.allen:21.316#φημὶ γὰρ οὔτε βίην χραισμησέμεν οὔτέ τι εἶδος
urn:cts:greekLit:tlg0012.tlg001.allen:21.317#οὔτε τὰ τεύχεα καλά , τά που μάλα νειόθι λίμνης
urn:cts:greekLit:tlg0012.tlg001.allen:21.318#κείσεθʼ ὑπʼ ἰλύος κεκαλυμμένα · κὰδ δέ μιν αὐτὸν
urn:cts:greekLit:tlg0012.tlg001.allen:21.319#εἰλύσω ψαμάθοισιν ἅλις χέραδος περιχεύας
urn:cts:greekLit:tlg0012.tlg001.allen:21.320#μυρίον , οὐδέ οἱ ὀστέʼ ἐπιστήσονται Ἀχαιοὶ
urn:cts:greekLit:tlg0012.tlg001.allen:21.321#ἀλλέξαι · τόσσην οἱ ἄσιν καθύπερθε καλύψω .
urn:cts:greekLit:tlg0012.tlg001.allen:21.322#αὐτοῦ οἱ καὶ σῆμα τετεύξεται , οὐδέ τί μιν χρεὼ
urn:cts:greekLit:tlg0012.tlg001.allen:21.323#ἔσται τυμβοχόης , ὅτε μιν θάπτωσιν Ἀχαιοί .
urn:cts:greekLit:tlg0012.tlg001.allen:21.324#ἦ , καὶ ἐπῶρτʼ Ἀχιλῆϊ κυκώμενος ὑψόσε θύων
urn:cts:greekLit:tlg0012.tlg001.allen:21.325#μορμύρων ἀφρῷ τε καὶ αἵματι καὶ νεκύεσσι .
urn:cts:greekLit:tlg0012.tlg001.allen:21.326#πορφύρεον δʼ ἄρα κῦμα διιπετέος ποταμοῖο
urn:cts:greekLit:tlg0012.tlg001.allen:21.327#ἵστατʼ ἀειρόμενον , κατὰ δʼ ᾕρεε Πηλεΐωνα ·
urn:cts:greekLit:tlg0012.tlg001.allen:21.328#Ἥρη δὲ μέγʼ ἄϋσε περιδείσασʼ Ἀχιλῆϊ
urn:cts:greekLit:tlg0012.tlg001.allen:21.329#μή μιν ἀποέρσειε μέγας ποταμὸς βαθυδίνης ,
urn:cts:greekLit:tlg0012.tlg001.allen:21.330#αὐτίκα δʼ Ἥφαιστον προσεφώνεεν ὃν φίλον υἱόν ·
urn:cts:greekLit:tlg0012.tlg001.allen:21.331#ὄρσεο κυλλοπόδιον ἐμὸν τέκος · ἄντα σέθεν γὰρ
urn:cts:greekLit:tlg0012.tlg001.allen:21.332#Ξάνθον δινήεντα μάχῃ ἠΐσκομεν εἶναι ·
urn:cts:greekLit:tlg0012.tlg001.allen:21.333#ἀλλʼ ἐπάμυνε τάχιστα , πιφαύσκεο δὲ φλόγα πολλήν .
urn:cts:greekLit:tlg0012.tlg001.allen:21.334#αὐτὰρ ἐγὼ Ζεφύροιο καὶ ἀργεστᾶο Νότοιο
urn:cts:greekLit:tlg0012.tlg001.allen:21.335#εἴσομαι ἐξ ἁλόθεν χαλεπὴν ὄρσουσα θύελλαν ,
urn:cts:greekLit:tlg0012.tlg001.allen:21.336#ἥ κεν ἀπὸ Τρώων κεφαλὰς καὶ τεύχεα κήαι
urn:cts:greekLit:tlg0012.tlg001.allen:21.337#φλέγμα κακὸν φορέουσα · σὺ δὲ Ξάνθοιο παρʼ ὄχθας
urn:cts:greekLit:tlg0012.tlg001.allen:21.338#δένδρεα καῖʼ , ἐν δʼ αὐτὸν ἵει πυρί · μὴ δέ σε πάμπαν
urn:cts:greekLit:tlg0012.tlg001.allen:21.339#μειλιχίοις ἐπέεσσιν ἀποτρεπέτω καὶ ἀρειῇ ·
urn:cts:greekLit:tlg0012.tlg001.allen:21.340#μὴ δὲ πρὶν ἀπόπαυε τεὸν μένος , ἀλλʼ ὁπότʼ ἂν δὴ
urn:cts:greekLit:tlg0012.tlg001.allen:21.341#φθέγξομʼ ἐγὼν ἰάχουσα , τότε σχεῖν ἀκάματον πῦρ .
urn:cts:greekLit:tlg0012.tlg001.allen:21.342#ὣς ἔφαθʼ , Ἥφαιστος δὲ τιτύσκετο θεσπιδαὲς πῦρ .
urn:cts:greekLit:tlg0012.tlg001.allen:21.343#πρῶτα μὲν ἐν πεδίῳ πῦρ δαίετο , καῖε δὲ νεκροὺς
urn:cts:greekLit:tlg0012.tlg001.allen:21.344#πολλούς , οἵ ῥα κατʼ αὐτὸν ἅλις ἔσαν , οὓς κτάνʼ Ἀχιλλεύς ·
urn:cts:greekLit:tlg0012.tlg001.allen:21.345#πᾶν δʼ ἐξηράνθη πεδίον , σχέτο δʼ ἀγλαὸν ὕδωρ .
urn:cts:greekLit:tlg0012.tlg001.allen:21.346#ὡς δʼ ὅτʼ ὀπωρινὸς Βορέης νεοαρδέʼ ἀλωὴν
urn:cts:greekLit:tlg0012.tlg001.allen:21.347#αἶψʼ ἀγξηράνῃ · χαίρει δέ μιν ὅς τις ἐθείρῃ ·
urn:cts:greekLit:tlg0012.tlg001.allen:21.348#ὣς ἐξηράνθη πεδίον πᾶν , κὰδ δʼ ἄρα νεκροὺς
urn:cts:greekLit:tlg0012.tlg001.allen:21.349#κῆεν · ὃ δʼ ἐς ποταμὸν τρέψε φλόγα παμφανόωσαν .
urn:cts:greekLit:tlg0012.tlg001.allen:21.350#καίοντο πτελέαι τε καὶ ἰτέαι ἠδὲ μυρῖκαι ,
urn:cts:greekLit:tlg0012.tlg001.allen:21.351#καίετο δὲ λωτός τε ἰδὲ θρύον ἠδὲ κύπειρον ,
urn:cts:greekLit:tlg0012.tlg001.allen:21.352#τὰ περὶ καλὰ ῥέεθρα ἅλις ποταμοῖο πεφύκει ·
urn:cts:greekLit:tlg0012.tlg001.allen:21.353#τείροντʼ ἐγχέλυές τε καὶ ἰχθύες οἳ κατὰ δίνας ,
urn:cts:greekLit:tlg0012.tlg001.allen:21.354#οἳ κατὰ καλὰ ῥέεθρα κυβίστων ἔνθα καὶ ἔνθα
urn:cts:greekLit:tlg0012.tlg001.allen:21.355#πνοιῇ τειρόμενοι πολυμήτιος Ἡφαίστοιο .
urn:cts:greekLit:tlg0012.tlg001.allen:21.356#καίετο δʼ ἲς ποταμοῖο ἔπος τʼ ἔφατʼ ἔκ τʼ ὀνόμαζεν ·
urn:cts:greekLit:tlg0012.tlg001.allen:21.357#Ἥφαιστʼ , οὔ τις σοί γε θεῶν δύνατʼ ἀντιφερίζειν ,
urn:cts:greekLit:tlg0012.tlg001.allen:21.358#οὐδʼ ἂν ἐγὼ σοί γʼ ὧδε πυρὶ φλεγέθοντι μαχοίμην .
urn:cts:greekLit:tlg0012.tlg001.allen:21.359#λῆγʼ ἔριδος , Τρῶας δὲ καὶ αὐτίκα δῖος Ἀχιλλεὺς
urn:cts:greekLit:tlg0012.tlg001.allen:21.360#ἄστεος ἐξελάσειε · τί μοι ἔριδος καὶ ἀρωγῆς ;
urn:cts:greekLit:tlg0012.tlg001.allen:21.361#φῆ πυρὶ καιόμενος , ἀνὰ δʼ ἔφλυε καλὰ ῥέεθρα .
urn:cts:greekLit:tlg0012.tlg001.allen:21.362#ὡς δὲ λέβης ζεῖ ἔνδον ἐπειγόμενος πυρὶ πολλῷ
urn:cts:greekLit:tlg0012.tlg001.allen:21.363#κνίσην μελδόμενος ἁπαλοτρεφέος σιάλοιο
urn:cts:greekLit:tlg0012.tlg001.allen:21.364#πάντοθεν ἀμβολάδην , ὑπὸ δὲ ξύλα κάγκανα κεῖται ,
urn:cts:greekLit:tlg0012.tlg001.allen:21.365#ὣς τοῦ καλὰ ῥέεθρα πυρὶ φλέγετο , ζέε δʼ ὕδωρ ·
urn:cts:greekLit:tlg0012.tlg001.allen:21.366#οὐδʼ ἔθελε προρέειν , ἀλλʼ ἴσχετο · τεῖρε δʼ ἀϋτμὴ
urn:cts:greekLit:tlg0012.tlg001.allen:21.367#Ἡφαίστοιο βίηφι πολύφρονος . αὐτὰρ ὅ γʼ Ἥρην
urn:cts:greekLit:tlg0012.tlg001.allen:21.368#πολλὰ λισσόμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:21.369#Ἥρη τίπτε σὸς υἱὸς ἐμὸν ῥόον ἔχραε κήδειν
urn:cts:greekLit:tlg0012.tlg001.allen:21.370#ἐξ ἄλλων ; οὐ μέν τοι ἐγὼ τόσον αἴτιός εἰμι
urn:cts:greekLit:tlg0012.tlg001.allen:21.371#ὅσσον οἱ ἄλλοι πάντες , ὅσοι Τρώεσσιν ἀρωγοί .
urn:cts:greekLit:tlg0012.tlg001.allen:21.372#ἀλλʼ ἤτοι μὲν ἐγὼν ἀποπαύσομαι εἰ σὺ κελεύεις ,
urn:cts:greekLit:tlg0012.tlg001.allen:21.373#παυέσθω δὲ καὶ οὗτος · ἐγὼ δʼ ἐπὶ καὶ τόδʼ ὀμοῦμαι ,
urn:cts:greekLit:tlg0012.tlg001.allen:21.374#μή ποτʼ ἐπὶ Τρώεσσιν ἀλεξήσειν κακὸν ἦμαρ ,
urn:cts:greekLit:tlg0012.tlg001.allen:21.375#μὴ δʼ ὁπότʼ ἂν Τροίη μαλερῷ πυρὶ πᾶσα δάηται
urn:cts:greekLit:tlg0012.tlg001.allen:21.376#καιομένη , καίωσι δʼ ἀρήϊοι υἷες Ἀχαιῶν .
urn:cts:greekLit:tlg0012.tlg001.allen:21.377#αὐτὰρ ἐπεὶ τό γʼ ἄκουσε θεὰ λευκώλενος Ἥρη ,
urn:cts:greekLit:tlg0012.tlg001.allen:21.378#αὐτίκʼ ἄρʼ Ἥφαιστον προσεφώνεεν ὃν φίλον υἱόν ·
urn:cts:greekLit:tlg0012.tlg001.allen:21.379#Ἥφαιστε σχέο τέκνον ἀγακλεές · οὐ γὰρ ἔοικεν
urn:cts:greekLit:tlg0012.tlg001.allen:21.380#ἀθάνατον θεὸν ὧδε βροτῶν ἕνεκα στυφελίζειν .
urn:cts:greekLit:tlg0012.tlg001.allen:21.381#ὣς ἔφαθʼ , Ἥφαιστος δὲ κατέσβεσε θεσπιδαὲς πῦρ ,
urn:cts:greekLit:tlg0012.tlg001.allen:21.382#ἄψορρον δʼ ἄρα κῦμα κατέσσυτο καλὰ ῥέεθρα .
urn:cts:greekLit:tlg0012.tlg001.allen:21.383#αὐτὰρ ἐπεὶ Ξάνθοιο δάμη μένος , οἳ μὲν ἔπειτα
urn:cts:greekLit:tlg0012.tlg001.allen:21.384#παυσάσθην , Ἥρη γὰρ ἐρύκακε χωομένη περ ·
urn:cts:greekLit:tlg0012.tlg001.allen:21.385#ἐν δʼ ἄλλοισι θεοῖσιν ἔρις πέσε βεβριθυῖα
urn:cts:greekLit:tlg0012.tlg001.allen:21.386#ἀργαλέη , δίχα δέ σφιν ἐνὶ φρεσὶ θυμὸς ἄητο ·
urn:cts:greekLit:tlg0012.tlg001.allen:21.387#σὺν δʼ ἔπεσον μεγάλῳ πατάγῳ , βράχε δʼ εὐρεῖα χθών ,
urn:cts:greekLit:tlg0012.tlg001.allen:21.388#ἀμφὶ δὲ σάλπιγξεν μέγας οὐρανός . ἄϊε δὲ Ζεὺς
urn:cts:greekLit:tlg0012.tlg001.allen:21.389#ἥμενος Οὐλύμπῳ · ἐγέλασσε δέ οἱ φίλον ἦτορ
urn:cts:greekLit:tlg0012.tlg001.allen:21.390#γηθοσύνῃ , ὅθʼ ὁρᾶτο θεοὺς ἔριδι ξυνιόντας .
urn:cts:greekLit:tlg0012.tlg001.allen:21.391#ἔνθʼ οἵ γʼ οὐκέτι δηρὸν ἀφέστασαν · ἦρχε γὰρ Ἄρης
urn:cts:greekLit:tlg0012.tlg001.allen:21.392#ῥινοτόρος , καὶ πρῶτος Ἀθηναίῃ ἐπόρουσε
urn:cts:greekLit:tlg0012.tlg001.allen:21.393#χάλκεον ἔγχος ἔχων , καὶ ὀνείδειον φάτο μῦθον ·
urn:cts:greekLit:tlg0012.tlg001.allen:21.394#τίπτʼ αὖτʼ ὦ κυνάμυια θεοὺς ἔριδι ξυνελαύνεις
urn:cts:greekLit:tlg0012.tlg001.allen:21.395#θάρσος ἄητον ἔχουσα , μέγας δέ σε θυμὸς ἀνῆκεν ;
urn:cts:greekLit:tlg0012.tlg001.allen:21.396#ἦ οὐ μέμνῃ ὅτε Τυδεΐδην Διομήδεʼ ἀνῆκας
urn:cts:greekLit:tlg0012.tlg001.allen:21.397#οὐτάμεναι , αὐτὴ δὲ πανόψιον ἔγχος ἑλοῦσα
urn:cts:greekLit:tlg0012.tlg001.allen:21.398#ἰθὺς ἐμεῦ ὦσας , διὰ δὲ χρόα καλὸν ἔδαψας ;
urn:cts:greekLit:tlg0012.tlg001.allen:21.399#τώ σʼ αὖ νῦν ὀΐω ἀποτισέμεν ὅσσα ἔοργας .
urn:cts:greekLit:tlg0012.tlg001.allen:21.400#ὣς εἰπὼν οὔτησε κατʼ αἰγίδα θυσσανόεσσαν
urn:cts:greekLit:tlg0012.tlg001.allen:21.401#σμερδαλέην , ἣν οὐδὲ Διὸς δάμνησι κεραυνός ·
urn:cts:greekLit:tlg0012.tlg001.allen:21.402#τῇ μιν Ἄρης οὔτησε μιαιφόνος ἔγχεϊ μακρῷ .
urn:cts:greekLit:tlg0012.tlg001.allen:21.403#ἣ δʼ ἀναχασσαμένη λίθον εἵλετο χειρὶ παχείῃ
urn:cts:greekLit:tlg0012.tlg001.allen:21.404#κείμενον ἐν πεδίῳ μέλανα τρηχύν τε μέγαν τε ,
urn:cts:greekLit:tlg0012.tlg001.allen:21.405#τόν ῥʼ ἄνδρες πρότεροι θέσαν ἔμμεναι οὖρον ἀρούρης ·
urn:cts:greekLit:tlg0012.tlg001.allen:21.406#τῷ βάλε θοῦρον Ἄρηα κατʼ αὐχένα , λῦσε δὲ γυῖα .
urn:cts:greekLit:tlg0012.tlg001.allen:21.407#ἑπτὰ δʼ ἐπέσχε πέλεθρα πεσών , ἐκόνισε δὲ χαίτας ,
urn:cts:greekLit:tlg0012.tlg001.allen:21.408#τεύχεά τʼ ἀμφαράβησε · γέλασσε δὲ Παλλὰς Ἀθήνη ,
urn:cts:greekLit:tlg0012.tlg001.allen:21.409#καί οἱ ἐπευχομένη ἔπεα πτερόεντα προσηύδα ·
urn:cts:greekLit:tlg0012.tlg001.allen:21.410#νηπύτιʼ οὐδέ νύ πώ περ ἐπεφράσω ὅσσον ἀρείων
urn:cts:greekLit:tlg0012.tlg001.allen:21.411#εὔχομʼ ἐγὼν ἔμεναι , ὅτι μοι μένος ἰσοφαρίζεις .
urn:cts:greekLit:tlg0012.tlg001.allen:21.412#οὕτω κεν τῆς μητρὸς ἐρινύας ἐξαποτίνοις ,
urn:cts:greekLit:tlg0012.tlg001.allen:21.413#ἥ τοι χωομένη κακὰ μήδεται οὕνεκʼ Ἀχαιοὺς
urn:cts:greekLit:tlg0012.tlg001.allen:21.414#κάλλιπες , αὐτὰρ Τρωσὶν ὑπερφιάλοισιν ἀμύνεις .
urn:cts:greekLit:tlg0012.tlg001.allen:21.415#ὣς ἄρα φωνήσασα πάλιν τρέπεν ὄσσε φαεινώ ·
urn:cts:greekLit:tlg0012.tlg001.allen:21.416#τὸν δʼ ἄγε χειρὸς ἑλοῦσα Διὸς θυγάτηρ Ἀφροδίτη
urn:cts:greekLit:tlg0012.tlg001.allen:21.417#πυκνὰ μάλα στενάχοντα · μόγις δʼ ἐσαγείρετο θυμόν .
urn:cts:greekLit:tlg0012.tlg001.allen:21.418#τὴν δʼ ὡς οὖν ἐνόησε θεὰ λευκώλενος Ἥρη ,
urn:cts:greekLit:tlg0012.tlg001.allen:21.419#αὐτίκʼ Ἀθηναίην ἔπεα πτερόεντα προσηύδα ·
urn:cts:greekLit:tlg0012.tlg001.allen:21.420#ὢ πόποι αἰγιόχοιο Διὸς τέκος Ἀτρυτώνη
urn:cts:greekLit:tlg0012.tlg001.allen:21.421#καὶ δʼ αὖθʼ ἡ κυνάμυια ἄγει βροτολοιγὸν Ἄρηα
urn:cts:greekLit:tlg0012.tlg001.allen:21.422#δηΐου ἐκ πολέμοιο κατὰ κλόνον · ἀλλὰ μέτελθε .
urn:cts:greekLit:tlg0012.tlg001.allen:21.423#ὣς φάτʼ , Ἀθηναίη δὲ μετέσσυτο , χαῖρε δὲ θυμῷ ,
urn:cts:greekLit:tlg0012.tlg001.allen:21.424#καί ῥʼ ἐπιεισαμένη πρὸς στήθεα χειρὶ παχείῃ
urn:cts:greekLit:tlg0012.tlg001.allen:21.425#ἤλασε · τῆς δʼ αὐτοῦ λύτο γούνατα καὶ φίλον ἦτορ .
urn:cts:greekLit:tlg0012.tlg001.allen:21.426#τὼ μὲν ἄρʼ ἄμφω κεῖντο ἐπὶ χθονὶ πουλυβοτείρῃ ,
urn:cts:greekLit:tlg0012.tlg001.allen:21.427#ἣ δʼ ἄρʼ ἐπευχομένη ἔπεα πτερόεντʼ ἀγόρευε ·
urn:cts:greekLit:tlg0012.tlg001.allen:21.428#τοιοῦτοι νῦν πάντες ὅσοι Τρώεσσιν ἀρωγοὶ
urn:cts:greekLit:tlg0012.tlg001.allen:21.429#εἶεν , ὅτʼ Ἀργείοισι μαχοίατο θωρηκτῇσιν ,
urn:cts:greekLit:tlg0012.tlg001.allen:21.430#ὧδέ τε θαρσαλέοι καὶ τλήμονες , ὡς Ἀφροδίτη
urn:cts:greekLit:tlg0012.tlg001.allen:21.431#ἦλθεν Ἄρῃ ἐπίκουρος ἐμῷ μένει ἀντιόωσα ·
urn:cts:greekLit:tlg0012.tlg001.allen:21.432#τώ κεν δὴ πάλαι ἄμμες ἐπαυσάμεθα πτολέμοιο
urn:cts:greekLit:tlg0012.tlg001.allen:21.433#Ἰλίου ἐκπέρσαντες ἐϋκτίμενον πτολίεθρον .
urn:cts:greekLit:tlg0012.tlg001.allen:21.434#ὣς φάτο , μείδησεν δὲ θεὰ λευκώλενος Ἥρη .
urn:cts:greekLit:tlg0012.tlg001.allen:21.435#αὐτὰρ Ἀπόλλωνα προσέφη κρείων ἐνοσίχθων ·
urn:cts:greekLit:tlg0012.tlg001.allen:21.436#Φοῖβε τί ἢ δὴ νῶϊ διέσταμεν ; οὐδὲ ἔοικεν
urn:cts:greekLit:tlg0012.tlg001.allen:21.437#ἀρξάντων ἑτέρων · τὸ μὲν αἴσχιον αἴ κʼ ἀμαχητὶ
urn:cts:greekLit:tlg0012.tlg001.allen:21.438#ἴομεν Οὔλυμπον δὲ Διὸς ποτὶ χαλκοβατὲς δῶ .
urn:cts:greekLit:tlg0012.tlg001.allen:21.439#ἄρχε · σὺ γὰρ γενεῆφι νεώτερος · οὐ γὰρ ἔμοιγε
urn:cts:greekLit:tlg0012.tlg001.allen:21.440#καλόν , ἐπεὶ πρότερος γενόμην καὶ πλείονα οἶδα .
urn:cts:greekLit:tlg0012.tlg001.allen:21.441#νηπύτιʼ ὡς ἄνοον κραδίην ἔχες · οὐδέ νυ τῶν περ
urn:cts:greekLit:tlg0012.tlg001.allen:21.442#μέμνηαι ὅσα δὴ πάθομεν κακὰ Ἴλιον ἀμφὶ
urn:cts:greekLit:tlg0012.tlg001.allen:21.443#μοῦνοι νῶϊ θεῶν , ὅτʼ ἀγήνορι Λαομέδοντι
urn:cts:greekLit:tlg0012.tlg001.allen:21.444#πὰρ Διὸς ἐλθόντες θητεύσαμεν εἰς ἐνιαυτὸν
urn:cts:greekLit:tlg0012.tlg001.allen:21.445#μισθῷ ἔπι ῥητῷ · ὃ δὲ σημαίνων ἐπέτελλεν .
urn:cts:greekLit:tlg0012.tlg001.allen:21.446#ἤτοι ἐγὼ Τρώεσσι πόλιν πέρι τεῖχος ἔδειμα
urn:cts:greekLit:tlg0012.tlg001.allen:21.447#εὐρύ τε καὶ μάλα καλόν , ἵνʼ ἄρρηκτος πόλις εἴη ·
urn:cts:greekLit:tlg0012.tlg001.allen:21.448#Φοῖβε σὺ δʼ εἰλίποδας ἕλικας βοῦς βουκολέεσκες
urn:cts:greekLit:tlg0012.tlg001.allen:21.449#Ἴδης ἐν κνημοῖσι πολυπτύχου ὑληέσσης .
urn:cts:greekLit:tlg0012.tlg001.allen:21.450#ἀλλʼ ὅτε δὴ μισθοῖο τέλος πολυγηθέες ὧραι
urn:cts:greekLit:tlg0012.tlg001.allen:21.451#ἐξέφερον , τότε νῶϊ βιήσατο μισθὸν ἅπαντα
urn:cts:greekLit:tlg0012.tlg001.allen:21.452#Λαομέδων ἔκπαγλος , ἀπειλήσας δʼ ἀπέπεμπε .
urn:cts:greekLit:tlg0012.tlg001.allen:21.453#σὺν μὲν ὅ γʼ ἠπείλησε πόδας καὶ χεῖρας ὕπερθε
urn:cts:greekLit:tlg0012.tlg001.allen:21.454#δήσειν , καὶ περάαν νήσων ἔπι τηλεδαπάων ·
urn:cts:greekLit:tlg0012.tlg001.allen:21.455#στεῦτο δʼ ὅ γʼ ἀμφοτέρων ἀπολεψέμεν οὔατα χαλκῷ .
urn:cts:greekLit:tlg0012.tlg001.allen:21.456#νῶϊ δὲ ἄψορροι κίομεν κεκοτηότι θυμῷ
urn:cts:greekLit:tlg0012.tlg001.allen:21.457#μισθοῦ χωόμενοι , τὸν ὑποστὰς οὐκ ἐτέλεσσε .
urn:cts:greekLit:tlg0012.tlg001.allen:21.458#τοῦ δὴ νῦν λαοῖσι φέρεις χάριν , οὐδὲ μεθʼ ἡμέων
urn:cts:greekLit:tlg0012.tlg001.allen:21.459#πειρᾷ ὥς κε Τρῶες ὑπερφίαλοι ἀπόλωνται
urn:cts:greekLit:tlg0012.tlg001.allen:21.460#πρόχνυ κακῶς σὺν παισὶ καὶ αἰδοίῃς ἀλόχοισι
urn:cts:greekLit:tlg0012.tlg001.allen:21.461#τὸν δʼ αὖτε προσέειπεν ἄναξ ἑκάεργος Ἀπόλλων ·
urn:cts:greekLit:tlg0012.tlg001.allen:21.462#ἐννοσίγαιʼ οὐκ ἄν με σαόφρονα μυθήσαιο
urn:cts:greekLit:tlg0012.tlg001.allen:21.463#ἔμμεναι , εἰ δὴ σοί γε βροτῶν ἕνεκα πτολεμίξω
urn:cts:greekLit:tlg0012.tlg001.allen:21.464#δειλῶν , οἳ φύλλοισιν ἐοικότες ἄλλοτε μέν τε
urn:cts:greekLit:tlg0012.tlg001.allen:21.465#ζαφλεγέες τελέθουσιν ἀρούρης καρπὸν ἔδοντες ,
urn:cts:greekLit:tlg0012.tlg001.allen:21.466#ἄλλοτε δὲ φθινύθουσιν ἀκήριοι . ἀλλὰ τάχιστα
urn:cts:greekLit:tlg0012.tlg001.allen:21.467#παυώμεσθα μάχης · οἳ δʼ αὐτοὶ δηριαάσθων .
urn:cts:greekLit:tlg0012.tlg001.allen:21.468#ὣς ἄρα φωνήσας πάλιν ἐτράπετʼ · αἴδετο γάρ ῥα
urn:cts:greekLit:tlg0012.tlg001.allen:21.469#πατροκασιγνήτοιο μιγήμεναι ἐν παλάμῃσι .
urn:cts:greekLit:tlg0012.tlg001.allen:21.470#τὸν δὲ κασιγνήτη μάλα νείκεσε πότνια θηρῶν
urn:cts:greekLit:tlg0012.tlg001.allen:21.471#Ἄρτεμις ἀγροτέρη , καὶ ὀνείδειον φάτο μῦθον ·
urn:cts:greekLit:tlg0012.tlg001.allen:21.472#φεύγεις δὴ ἑκάεργε , Ποσειδάωνι δὲ νίκην
urn:cts:greekLit:tlg0012.tlg001.allen:21.473#πᾶσαν ἐπέτρεψας , μέλεον δέ οἱ εὖχος ἔδωκας ·
urn:cts:greekLit:tlg0012.tlg001.allen:21.474#νηπύτιε τί νυ τόξον ἔχεις ἀνεμώλιον αὔτως ;
urn:cts:greekLit:tlg0012.tlg001.allen:21.475#μή σευ νῦν ἔτι πατρὸς ἐνὶ μεγάροισιν ἀκούσω
urn:cts:greekLit:tlg0012.tlg001.allen:21.476#εὐχομένου , ὡς τὸ πρὶν ἐν ἀθανάτοισι θεοῖσιν ,
urn:cts:greekLit:tlg0012.tlg001.allen:21.477#ἄντα Ποσειδάωνος ἐναντίβιον πολεμίζειν .
urn:cts:greekLit:tlg0012.tlg001.allen:21.478#ὣς φάτο , τὴν δʼ οὔ τι προσέφη ἑκάεργος Ἀπόλλων ,
urn:cts:greekLit:tlg0012.tlg001.allen:21.479#ἀλλὰ χολωσαμένη Διὸς αἰδοίη παράκοιτις
urn:cts:greekLit:tlg0012.tlg001.allen:21.480#νείκεσεν ἰοχέαιραν ὀνειδείοις ἐπέεσσι ·
urn:cts:greekLit:tlg0012.tlg001.allen:21.481#πῶς δὲ σὺ νῦν μέμονας κύον ἀδεὲς ἀντίʼ ἐμεῖο
urn:cts:greekLit:tlg0012.tlg001.allen:21.482#στήσεσθαι ; χαλεπή τοι ἐγὼ μένος ἀντιφέρεσθαι
urn:cts:greekLit:tlg0012.tlg001.allen:21.483#τοξοφόρῳ περ ἐούσῃ , ἐπεὶ σὲ λέοντα γυναιξὶ
urn:cts:greekLit:tlg0012.tlg001.allen:21.484#Ζεὺς θῆκεν , καὶ ἔδωκε κατακτάμεν ἥν κʼ ἐθέλῃσθα .
urn:cts:greekLit:tlg0012.tlg001.allen:21.485#ἤτοι βέλτερόν ἐστι κατʼ οὔρεα θῆρας ἐναίρειν
urn:cts:greekLit:tlg0012.tlg001.allen:21.486#ἀγροτέρας τʼ ἐλάφους ἢ κρείσσοσιν ἶφι μάχεσθαι .
urn:cts:greekLit:tlg0012.tlg001.allen:21.487#εἰ δʼ ἐθέλεις πολέμοιο δαήμεναι , ὄφρʼ ἐῢ εἰδῇς
urn:cts:greekLit:tlg0012.tlg001.allen:21.488#ὅσσον φερτέρη εἴμʼ , ὅτι μοι μένος ἀντιφερίζεις .
urn:cts:greekLit:tlg0012.tlg001.allen:21.489#ἦ ῥα , καὶ ἀμφοτέρας ἐπὶ καρπῷ χεῖρας ἔμαρπτε
urn:cts:greekLit:tlg0012.tlg001.allen:21.490#σκαιῇ , δεξιτερῇ δʼ ἄρʼ ἀπʼ ὤμων αἴνυτο τόξα ,
urn:cts:greekLit:tlg0012.tlg001.allen:21.491#αὐτοῖσιν δʼ ἄρʼ ἔθεινε παρʼ οὔατα μειδιόωσα
urn:cts:greekLit:tlg0012.tlg001.allen:21.492#ἐντροπαλιζομένην · ταχέες δʼ ἔκπιπτον ὀϊστοί .
urn:cts:greekLit:tlg0012.tlg001.allen:21.493#δακρυόεσσα δʼ ὕπαιθα θεὰ φύγεν ὥς τε πέλεια ,
urn:cts:greekLit:tlg0012.tlg001.allen:21.494#ἥ ῥά θʼ ὑπʼ ἴρηκος κοίλην εἰσέπτατο πέτρην
urn:cts:greekLit:tlg0012.tlg001.allen:21.495#χηραμόν · οὐδʼ ἄρα τῇ γε ἁλώμεναι αἴσιμον ἦεν ·
urn:cts:greekLit:tlg0012.tlg001.allen:21.496#ὣς ἣ δακρυόεσσα φύγεν , λίπε δʼ αὐτόθι τόξα .
urn:cts:greekLit:tlg0012.tlg001.allen:21.497#Λητὼ δὲ προσέειπε διάκτορος ἀργεϊφόντης ·
urn:cts:greekLit:tlg0012.tlg001.allen:21.498#Λητοῖ ἐγὼ δέ τοι οὔ τι μαχήσομαι · ἀργαλέον δὲ
urn:cts:greekLit:tlg0012.tlg001.allen:21.499#πληκτίζεσθʼ ἀλόχοισι Διὸς νεφεληγερέταο ·
urn:cts:greekLit:tlg0012.tlg001.allen:21.500#ἀλλὰ μάλα πρόφρασσα μετʼ ἀθανάτοισι θεοῖσιν
urn:cts:greekLit:tlg0012.tlg001.allen:21.501#εὔχεσθαι ἐμὲ νικῆσαι κρατερῆφι βίηφιν .
urn:cts:greekLit:tlg0012.tlg001.allen:21.502#ὣς ἄρʼ ἔφη , Λητὼ δὲ συναίνυτο καμπύλα τόξα
urn:cts:greekLit:tlg0012.tlg001.allen:21.503#πεπτεῶτʼ ἄλλυδις ἄλλα μετὰ στροφάλιγγι κονίης .
urn:cts:greekLit:tlg0012.tlg001.allen:21.504#ἣ μὲν τόξα λαβοῦσα πάλιν κίε θυγατέρος ἧς ·
urn:cts:greekLit:tlg0012.tlg001.allen:21.505#ἣ δʼ ἄρʼ Ὄλυμπον ἵκανε Διὸς ποτὶ χαλκοβατὲς δῶ ,
urn:cts:greekLit:tlg0012.tlg001.allen:21.506#δακρυόεσσα δὲ πατρὸς ἐφέζετο γούνασι κούρη ,
urn:cts:greekLit:tlg0012.tlg001.allen:21.507#ἀμφὶ δʼ ἄρʼ ἀμβρόσιος ἑανὸς τρέμε · τὴν δὲ προτὶ οἷ
urn:cts:greekLit:tlg0012.tlg001.allen:21.508#εἷλε πατὴρ Κρονίδης , καὶ ἀνείρετο ἡδὺ γελάσσας ·
urn:cts:greekLit:tlg0012.tlg001.allen:21.509#τίς νύ σε τοιάδʼ ἔρεξε φίλον τέκος Οὐρανιώνων
urn:cts:greekLit:tlg0012.tlg001.allen:21.510#μαψιδίως , ὡς εἴ τι κακὸν ῥέζουσαν ἐνωπῇ ;
urn:cts:greekLit:tlg0012.tlg001.allen:21.511#τὸν δʼ αὖτε προσέειπεν ἐϋστέφανος κελαδεινή ·
urn:cts:greekLit:tlg0012.tlg001.allen:21.512#σή μʼ ἄλοχος στυφέλιξε πάτερ λευκώλενος Ἥρη ,
urn:cts:greekLit:tlg0012.tlg001.allen:21.513#ἐξ ἧς ἀθανάτοισιν ἔρις καὶ νεῖκος ἐφῆπται .
urn:cts:greekLit:tlg0012.tlg001.allen:21.514#ὣς οἳ μὲν τοιαῦτα πρὸς ἀλλήλους ἀγόρευον ·
urn:cts:greekLit:tlg0012.tlg001.allen:21.515#αὐτὰρ Ἀπόλλων Φοῖβος ἐδύσετο Ἴλιον ἱρήν ·
urn:cts:greekLit:tlg0012.tlg001.allen:21.516#μέμβλετο γάρ οἱ τεῖχος ἐϋδμήτοιο πόληος
urn:cts:greekLit:tlg0012.tlg001.allen:21.517#μὴ Δαναοὶ πέρσειαν ὑπὲρ μόρον ἤματι κείνῳ .
urn:cts:greekLit:tlg0012.tlg001.allen:21.518#οἳ δʼ ἄλλοι πρὸς Ὄλυμπον ἴσαν θεοὶ αἰὲν ἐόντες ,
urn:cts:greekLit:tlg0012.tlg001.allen:21.519#οἳ μὲν χωόμενοι , οἳ δὲ μέγα κυδιόωντες ·
urn:cts:greekLit:tlg0012.tlg001.allen:21.520#κὰδ δʼ ἷζον παρὰ πατρὶ κελαινεφεῖ · αὐτὰρ Ἀχιλλεὺς
urn:cts:greekLit:tlg0012.tlg001.allen:21.521#Τρῶας ὁμῶς αὐτούς τʼ ὄλεκεν καὶ μώνυχας ἵππους .
urn:cts:greekLit:tlg0012.tlg001.allen:21.522#ὡς δʼ ὅτε καπνὸς ἰὼν εἰς οὐρανὸν εὐρὺν ἵκηται
urn:cts:greekLit:tlg0012.tlg001.allen:21.523#ἄστεος αἰθομένοιο , θεῶν δέ ἑ μῆνις ἀνῆκε ,
urn:cts:greekLit:tlg0012.tlg001.allen:21.524#πᾶσι δʼ ἔθηκε πόνον , πολλοῖσι δὲ κήδεʼ ἐφῆκεν ,
urn:cts:greekLit:tlg0012.tlg001.allen:21.525#ὣς Ἀχιλεὺς Τρώεσσι πόνον καὶ κήδεʼ ἔθηκεν .
urn:cts:greekLit:tlg0012.tlg001.allen:21.526#ἑστήκει δʼ ὃ γέρων Πρίαμος θείου ἐπὶ πύργου ,
urn:cts:greekLit:tlg0012.tlg001.allen:21.527#ἐς δʼ ἐνόησʼ Ἀχιλῆα πελώριον · αὐτὰρ ὑπʼ αὐτοῦ
urn:cts:greekLit:tlg0012.tlg001.allen:21.528#Τρῶες ἄφαρ κλονέοντο πεφυζότες , οὐδέ τις ἀλκὴ
urn:cts:greekLit:tlg0012.tlg001.allen:21.529#γίγνεθʼ · ὃ δʼ οἰμώξας ἀπὸ πύργου βαῖνε χαμᾶζε
urn:cts:greekLit:tlg0012.tlg001.allen:21.530#ὀτρύνων παρὰ τεῖχος ἀγακλειτοὺς πυλαωρούς ·
urn:cts:greekLit:tlg0012.tlg001.allen:21.531#πεπταμένας ἐν χερσὶ πύλας ἔχετʼ εἰς ὅ κε λαοὶ
urn:cts:greekLit:tlg0012.tlg001.allen:21.532#ἔλθωσι προτὶ ἄστυ πεφυζότες · ἦ γὰρ Ἀχιλλεὺς
urn:cts:greekLit:tlg0012.tlg001.allen:21.533#ἐγγὺς ὅδε κλονέων · νῦν οἴω λοίγιʼ ἔσεσθαι .
urn:cts:greekLit:tlg0012.tlg001.allen:21.534#αὐτὰρ ἐπεί κʼ ἐς τεῖχος ἀναπνεύσωσιν ἀλέντες ,
urn:cts:greekLit:tlg0012.tlg001.allen:21.535#αὖτις ἐπανθέμεναι σανίδας πυκινῶς ἀραρυίας ·
urn:cts:greekLit:tlg0012.tlg001.allen:21.536#δείδια γὰρ μὴ οὖλος ἀνὴρ ἐς τεῖχος ἅληται .
urn:cts:greekLit:tlg0012.tlg001.allen:21.537#ὣς ἔφαθʼ , οἳ δʼ ἄνεσάν τε πύλας καὶ ἀπῶσαν ὀχῆας ·
urn:cts:greekLit:tlg0012.tlg001.allen:21.538#αἳ δὲ πετασθεῖσαι τεῦξαν φάος · αὐτὰρ Ἀπόλλων
urn:cts:greekLit:tlg0012.tlg001.allen:21.539#ἀντίος ἐξέθορε Τρώων ἵνα λοιγὸν ἀλάλκοι .
urn:cts:greekLit:tlg0012.tlg001.allen:21.540#οἳ δʼ ἰθὺς πόλιος καὶ τείχεος ὑψηλοῖο
urn:cts:greekLit:tlg0012.tlg001.allen:21.541#δίψῃ καρχαλέοι κεκονιμένοι ἐκ πεδίοιο
urn:cts:greekLit:tlg0012.tlg001.allen:21.542#φεῦγον · ὃ δὲ σφεδανὸν ἔφεπʼ ἔγχεϊ , λύσσα δέ οἱ κῆρ
urn:cts:greekLit:tlg0012.tlg001.allen:21.543#αἰὲν ἔχε κρατερή , μενέαινε δὲ κῦδος ἀρέσθαι .
urn:cts:greekLit:tlg0012.tlg001.allen:21.544#ἔνθά κεν ὑψίπυλον Τροίην ἕλον υἷες Ἀχαιῶν ,
urn:cts:greekLit:tlg0012.tlg001.allen:21.545#εἰ μὴ Ἀπόλλων Φοῖβος Ἀγήνορα δῖον ἀνῆκε
urn:cts:greekLit:tlg0012.tlg001.allen:21.546#φῶτʼ Ἀντήνορος υἱὸν ἀμύμονά τε κρατερόν τε .
urn:cts:greekLit:tlg0012.tlg001.allen:21.547#ἐν μέν οἱ κραδίῃ θάρσος βάλε , πὰρ δέ οἱ αὐτὸς
urn:cts:greekLit:tlg0012.tlg001.allen:21.548#ἔστη , ὅπως θανάτοιο βαρείας χεῖρας ἀλάλκοι
urn:cts:greekLit:tlg0012.tlg001.allen:21.549#φηγῷ κεκλιμένος · κεκάλυπτο δʼ ἄρʼ ἠέρι πολλῇ .
urn:cts:greekLit:tlg0012.tlg001.allen:21.550#αὐτὰρ ὅ γʼ ὡς ἐνόησεν Ἀχιλλῆα πτολίπορθον
urn:cts:greekLit:tlg0012.tlg001.allen:21.551#ἔστη , πολλὰ δέ οἱ κραδίη πόρφυρε μένοντι ·
urn:cts:greekLit:tlg0012.tlg001.allen:21.552#ὀχθήσας δʼ ἄρα εἶπε πρὸς ὃν μεγαλήτορα θυμόν ·
urn:cts:greekLit:tlg0012.tlg001.allen:21.553#ὤ μοι ἐγών · εἰ μέν κεν ὑπὸ κρατεροῦ Ἀχιλῆος
urn:cts:greekLit:tlg0012.tlg001.allen:21.554#φεύγω , τῇ περ οἱ ἄλλοι ἀτυζόμενοι κλονέονται ,
urn:cts:greekLit:tlg0012.tlg001.allen:21.555#αἱρήσει με καὶ ὧς , καὶ ἀνάλκιδα δειροτομήσει .
urn:cts:greekLit:tlg0012.tlg001.allen:21.556#εἰ δʼ ἂν ἐγὼ τούτους μὲν ὑποκλονέεσθαι ἐάσω
urn:cts:greekLit:tlg0012.tlg001.allen:21.557#Πηλεΐδῃ Ἀχιλῆϊ , ποσὶν δʼ ἀπὸ τείχεος ἄλλῃ
urn:cts:greekLit:tlg0012.tlg001.allen:21.558#φεύγω πρὸς πεδίον Ἰλήϊον , ὄφρʼ ἂν ἵκωμαι
urn:cts:greekLit:tlg0012.tlg001.allen:21.559#Ἴδης τε κνημοὺς κατά τε ῥωπήϊα δύω ·
urn:cts:greekLit:tlg0012.tlg001.allen:21.560#ἑσπέριος δʼ ἂν ἔπειτα λοεσσάμενος ποταμοῖο
urn:cts:greekLit:tlg0012.tlg001.allen:21.561#ἱδρῶ ἀποψυχθεὶς προτὶ Ἴλιον ἀπονεοίμην ·
urn:cts:greekLit:tlg0012.tlg001.allen:21.562#ἀλλὰ τί ἤ μοι ταῦτα φίλος διελέξατο θυμός ;
urn:cts:greekLit:tlg0012.tlg001.allen:21.563#μή μʼ ἀπαειρόμενον πόλιος πεδίον δὲ νοήσῃ
urn:cts:greekLit:tlg0012.tlg001.allen:21.564#καί με μεταΐξας μάρψῃ ταχέεσσι πόδεσσιν .
urn:cts:greekLit:tlg0012.tlg001.allen:21.565#οὐκέτʼ ἔπειτʼ ἔσται θάνατον καὶ κῆρας ἀλύξαι ·
urn:cts:greekLit:tlg0012.tlg001.allen:21.566#λίην γὰρ κρατερὸς περὶ πάντων ἔστʼ ἀνθρώπων .
urn:cts:greekLit:tlg0012.tlg001.allen:21.567#εἰ δέ κέ οἱ προπάροιθε πόλεος κατεναντίον ἔλθω ·
urn:cts:greekLit:tlg0012.tlg001.allen:21.568#καὶ γάρ θην τούτῳ τρωτὸς χρὼς ὀξέϊ χαλκῷ ,
urn:cts:greekLit:tlg0012.tlg001.allen:21.569#ἐν δὲ ἴα ψυχή , θνητὸν δέ ἕ φασʼ ἄνθρωποι
urn:cts:greekLit:tlg0012.tlg001.allen:21.570#ἔμμεναι · αὐτάρ οἱ Κρονίδης Ζεὺς κῦδος ὀπάζει .
urn:cts:greekLit:tlg0012.tlg001.allen:21.571#ὣς εἰπὼν Ἀχιλῆα ἀλεὶς μένεν , ἐν δέ οἱ ἦτορ
urn:cts:greekLit:tlg0012.tlg001.allen:21.572#ἄλκιμον ὁρμᾶτο πτολεμίζειν ἠδὲ μάχεσθαι .
urn:cts:greekLit:tlg0012.tlg001.allen:21.573#ἠΰτε πάρδαλις εἶσι βαθείης ἐκ ξυλόχοιο
urn:cts:greekLit:tlg0012.tlg001.allen:21.574#ἀνδρὸς θηρητῆρος ἐναντίον , οὐδέ τι θυμῷ
urn:cts:greekLit:tlg0012.tlg001.allen:21.575#ταρβεῖ οὐδὲ φοβεῖται , ἐπεί κεν ὑλαγμὸν ἀκούσῃ ·
urn:cts:greekLit:tlg0012.tlg001.allen:21.576#εἴ περ γὰρ φθάμενός μιν ἢ οὐτάσῃ ἠὲ βάλῃσιν ,
urn:cts:greekLit:tlg0012.tlg001.allen:21.577#ἀλλά τε καὶ περὶ δουρὶ πεπαρμένη οὐκ ἀπολήγει
urn:cts:greekLit:tlg0012.tlg001.allen:21.578#ἀλκῆς , πρίν γʼ ἠὲ ξυμβλήμεναι ἠὲ δαμῆναι ·
urn:cts:greekLit:tlg0012.tlg001.allen:21.579#ὣς Ἀντήνορος υἱὸς ἀγαυοῦ δῖος Ἀγήνωρ
urn:cts:greekLit:tlg0012.tlg001.allen:21.580#οὐκ ἔθελεν φεύγειν , πρὶν πειρήσαιτʼ Ἀχιλῆος .
urn:cts:greekLit:tlg0012.tlg001.allen:21.581#ἀλλʼ ὅ γʼ ἄρʼ ἀσπίδα μὲν πρόσθʼ ἔσχετο πάντοσʼ ἐΐσην ,
urn:cts:greekLit:tlg0012.tlg001.allen:21.582#ἐγχείῃ δʼ αὐτοῖο τιτύσκετο , καὶ μέγʼ ἀΰτει ·
urn:cts:greekLit:tlg0012.tlg001.allen:21.583#ἦ δή που μάλʼ ἔολπας ἐνὶ φρεσὶ φαίδιμʼ Ἀχιλλεῦ
urn:cts:greekLit:tlg0012.tlg001.allen:21.584#ἤματι τῷδε πόλιν πέρσειν Τρώων ἀγερώχων
urn:cts:greekLit:tlg0012.tlg001.allen:21.585#νηπύτιʼ · ἦ τʼ ἔτι πολλὰ τετεύξεται ἄλγεʼ ἐπʼ αὐτῇ .
urn:cts:greekLit:tlg0012.tlg001.allen:21.586#ἐν γάρ οἱ πολέες τε καὶ ἄλκιμοι ἀνέρες εἰμέν ,
urn:cts:greekLit:tlg0012.tlg001.allen:21.587#οἳ καὶ πρόσθε φίλων τοκέων ἀλόχων τε καὶ υἱῶν
urn:cts:greekLit:tlg0012.tlg001.allen:21.588#Ἴλιον εἰρυόμεσθα · σὺ δʼ ἐνθάδε πότμον ἐφέψεις
urn:cts:greekLit:tlg0012.tlg001.allen:21.589#ὧδʼ ἔκπαγλος ἐὼν καὶ θαρσαλέος πολεμιστής .
urn:cts:greekLit:tlg0012.tlg001.allen:21.590#ἦ ῥα , καὶ ὀξὺν ἄκοντα βαρείης χειρὸς ἀφῆκε ,
urn:cts:greekLit:tlg0012.tlg001.allen:21.591#καί ῥʼ ἔβαλε κνήμην ὑπὸ γούνατος οὐδʼ ἀφάμαρτεν .
urn:cts:greekLit:tlg0012.tlg001.allen:21.592#ἀμφὶ δέ οἱ κνημὶς νεοτεύκτου κασσιτέροιο
urn:cts:greekLit:tlg0012.tlg001.allen:21.593#σμερδαλέον κονάβησε · πάλιν δʼ ἀπὸ χαλκὸς ὄρουσε
urn:cts:greekLit:tlg0012.tlg001.allen:21.594#βλημένου , οὐδʼ ἐπέρησε , θεοῦ δʼ ἠρύκακε δῶρα .
urn:cts:greekLit:tlg0012.tlg001.allen:21.595#Πηλεΐδης δʼ ὁρμήσατʼ Ἀγήνορος ἀντιθέοιο
urn:cts:greekLit:tlg0012.tlg001.allen:21.596#δεύτερος · οὐδʼ ἔτʼ ἔασεν Ἀπόλλων κῦδος ἀρέσθαι ,
urn:cts:greekLit:tlg0012.tlg001.allen:21.597#ἀλλά μιν ἐξήρπαξε , κάλυψε δʼ ἄρʼ ἠέρι πολλῇ ,
urn:cts:greekLit:tlg0012.tlg001.allen:21.598#ἡσύχιον δʼ ἄρα μιν πολέμου ἔκπεμπε νέεσθαι .
urn:cts:greekLit:tlg0012.tlg001.allen:21.599#αὐτὰρ ὃ Πηλεΐωνα δόλῳ ἀποέργαθε λαοῦ ·
urn:cts:greekLit:tlg0012.tlg001.allen:21.600#αὐτῷ γὰρ ἑκάεργος Ἀγήνορι πάντα ἐοικὼς
urn:cts:greekLit:tlg0012.tlg001.allen:21.601#ἔστη πρόσθε ποδῶν , ὃ δʼ ἐπέσσυτο ποσσὶ διώκειν ·
urn:cts:greekLit:tlg0012.tlg001.allen:21.602#εἷος ὃ τὸν πεδίοιο διώκετο πυροφόροιο
urn:cts:greekLit:tlg0012.tlg001.allen:21.603#τρέψας πὰρ ποταμὸν βαθυδινήεντα Σκάμανδρον
urn:cts:greekLit:tlg0012.tlg001.allen:21.604#τυτθὸν ὑπεκπροθέοντα · δόλῳ δʼ ἄρʼ ἔθελγεν Ἀπόλλων
urn:cts:greekLit:tlg0012.tlg001.allen:21.605#ὡς αἰεὶ ἔλποιτο κιχήσεσθαι ποσὶν οἷσι ·
urn:cts:greekLit:tlg0012.tlg001.allen:21.606#τόφρʼ ἄλλοι Τρῶες πεφοβημένοι ἦλθον ὁμίλῳ
urn:cts:greekLit:tlg0012.tlg001.allen:21.607#ἀσπάσιοι προτὶ ἄστυ , πόλις δʼ ἔμπλητο ἀλέντων .
urn:cts:greekLit:tlg0012.tlg001.allen:21.608#οὐδʼ ἄρα τοί γʼ ἔτλαν πόλιος καὶ τείχεος ἐκτὸς
urn:cts:greekLit:tlg0012.tlg001.allen:21.609#μεῖναι ἔτʼ ἀλλήλους , καὶ γνώμεναι ὅς τε πεφεύγοι
urn:cts:greekLit:tlg0012.tlg001.allen:21.610#ὅς τʼ ἔθανʼ ἐν πολέμῳ · ἀλλʼ ἐσσυμένως ἐσέχυντο
urn:cts:greekLit:tlg0012.tlg001.allen:21.611#ἐς πόλιν , ὅν τινα τῶν γε πόδες καὶ γοῦνα σαώσαι .
urn:cts:greekLit:tlg0012.tlg001.allen:22.1#ὣς οἳ μὲν κατὰ ἄστυ πεφυζότες ἠΰτε νεβροὶ
urn:cts:greekLit:tlg0012.tlg001.allen:22.2#ἱδρῶ ἀπεψύχοντο πίον τʼ ἀκέοντό τε δίψαν
urn:cts:greekLit:tlg0012.tlg001.allen:22.3#κεκλιμένοι καλῇσιν ἐπάλξεσιν · αὐτὰρ Ἀχαιοὶ
urn:cts:greekLit:tlg0012.tlg001.allen:22.4#τείχεος ἆσσον ἴσαν σάκεʼ ὤμοισι κλίναντες .
urn:cts:greekLit:tlg0012.tlg001.allen:22.5#Ἕκτορα δʼ αὐτοῦ μεῖναι ὀλοιὴ μοῖρα πέδησεν
urn:cts:greekLit:tlg0012.tlg001.allen:22.6#Ἰλίου προπάροιθε πυλάων τε Σκαιάων .
urn:cts:greekLit:tlg0012.tlg001.allen:22.7#αὐτὰρ Πηλείωνα προσηύδα Φοῖβος Ἀπόλλων ·
urn:cts:greekLit:tlg0012.tlg001.allen:22.8#τίπτέ με Πηλέος υἱὲ ποσὶν ταχέεσσι διώκεις
urn:cts:greekLit:tlg0012.tlg001.allen:22.9#αὐτὸς θνητὸς ἐὼν θεὸν ἄμβροτον ; οὐδέ νύ πώ με
urn:cts:greekLit:tlg0012.tlg001.allen:22.10#ἔγνως ὡς θεός εἰμι , σὺ δʼ ἀσπερχὲς μενεαίνεις .
urn:cts:greekLit:tlg0012.tlg001.allen:22.11#ἦ νύ τοι οὔ τι μέλει Τρώων πόνος , οὓς ἐφόβησας ,
urn:cts:greekLit:tlg0012.tlg001.allen:22.12#οἳ δή τοι εἰς ἄστυ ἄλεν , σὺ δὲ δεῦρο λιάσθης .
urn:cts:greekLit:tlg0012.tlg001.allen:22.13#οὐ μέν με κτενέεις , ἐπεὶ οὔ τοι μόρσιμός εἰμι .
urn:cts:greekLit:tlg0012.tlg001.allen:22.14#τὸν δὲ μέγʼ ὀχθήσας προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:22.15#ἔβλαψάς μʼ ἑκάεργε θεῶν ὀλοώτατε πάντων
urn:cts:greekLit:tlg0012.tlg001.allen:22.16#ἐνθάδε νῦν τρέψας ἀπὸ τείχεος · ἦ κʼ ἔτι πολλοὶ
urn:cts:greekLit:tlg0012.tlg001.allen:22.17#γαῖαν ὀδὰξ εἷλον πρὶν Ἴλιον εἰσαφικέσθαι .
urn:cts:greekLit:tlg0012.tlg001.allen:22.18#νῦν δʼ ἐμὲ μὲν μέγα κῦδος ἀφείλεο , τοὺς δὲ σάωσας
urn:cts:greekLit:tlg0012.tlg001.allen:22.19#ῥηϊδίως , ἐπεὶ οὔ τι τίσιν γʼ ἔδεισας ὀπίσσω .
urn:cts:greekLit:tlg0012.tlg001.allen:22.20#ἦ σʼ ἂν τισαίμην , εἴ μοι δύναμίς γε παρείη .
urn:cts:greekLit:tlg0012.tlg001.allen:22.21#ὣς εἰπὼν προτὶ ἄστυ μέγα φρονέων ἐβεβήκει ,
urn:cts:greekLit:tlg0012.tlg001.allen:22.22#σευάμενος ὥς θʼ ἵππος ἀεθλοφόρος σὺν ὄχεσφιν ,
urn:cts:greekLit:tlg0012.tlg001.allen:22.23#ὅς ῥά τε ῥεῖα θέῃσι τιταινόμενος πεδίοιο ·
urn:cts:greekLit:tlg0012.tlg001.allen:22.24#ὣς Ἀχιλεὺς λαιψηρὰ πόδας καὶ γούνατʼ ἐνώμα .
urn:cts:greekLit:tlg0012.tlg001.allen:22.25#τὸν δʼ ὃ γέρων Πρίαμος πρῶτος ἴδεν ὀφθαλμοῖσι
urn:cts:greekLit:tlg0012.tlg001.allen:22.26#παμφαίνονθʼ ὥς τʼ ἀστέρʼ ἐπεσσύμενον πεδίοιο ,
urn:cts:greekLit:tlg0012.tlg001.allen:22.27#ὅς ῥά τʼ ὀπώρης εἶσιν , ἀρίζηλοι δέ οἱ αὐγαὶ
urn:cts:greekLit:tlg0012.tlg001.allen:22.28#φαίνονται πολλοῖσι μετʼ ἀστράσι νυκτὸς ἀμολγῷ ,
urn:cts:greekLit:tlg0012.tlg001.allen:22.29#ὅν τε κύνʼ Ὠρίωνος ἐπίκλησιν καλέουσι .
urn:cts:greekLit:tlg0012.tlg001.allen:22.30#λαμπρότατος μὲν ὅ γʼ ἐστί , κακὸν δέ τε σῆμα τέτυκται ,
urn:cts:greekLit:tlg0012.tlg001.allen:22.31#καί τε φέρει πολλὸν πυρετὸν δειλοῖσι βροτοῖσιν ·
urn:cts:greekLit:tlg0012.tlg001.allen:22.32#ὣς τοῦ χαλκὸς ἔλαμπε περὶ στήθεσσι θέοντος .
urn:cts:greekLit:tlg0012.tlg001.allen:22.33#ᾤμωξεν δʼ ὃ γέρων , κεφαλὴν δʼ ὅ γε κόψατο χερσὶν
urn:cts:greekLit:tlg0012.tlg001.allen:22.34#ὑψόσʼ ἀνασχόμενος , μέγα δʼ οἰμώξας ἐγεγώνει
urn:cts:greekLit:tlg0012.tlg001.allen:22.35#λισσόμενος φίλον υἱόν · ὃ δὲ προπάροιθε πυλάων
urn:cts:greekLit:tlg0012.tlg001.allen:22.36#ἑστήκει ἄμοτον μεμαὼς Ἀχιλῆϊ μάχεσθαι ·
urn:cts:greekLit:tlg0012.tlg001.allen:22.37#τὸν δʼ ὃ γέρων ἐλεεινὰ προσηύδα χεῖρας ὀρεγνύς ·
urn:cts:greekLit:tlg0012.tlg001.allen:22.38#Ἕκτορ μή μοι μίμνε φίλον τέκος ἀνέρα τοῦτον
urn:cts:greekLit:tlg0012.tlg001.allen:22.39#οἶος ἄνευθʼ ἄλλων , ἵνα μὴ τάχα πότμον ἐπίσπῃς
urn:cts:greekLit:tlg0012.tlg001.allen:22.40#Πηλεΐωνι δαμείς , ἐπεὶ ἦ πολὺ φέρτερός ἐστι
urn:cts:greekLit:tlg0012.tlg001.allen:22.41#σχέτλιος · αἴθε θεοῖσι φίλος τοσσόνδε γένοιτο
urn:cts:greekLit:tlg0012.tlg001.allen:22.42#ὅσσον ἐμοί · τάχα κέν ἑ κύνες καὶ γῦπες ἔδοιεν
urn:cts:greekLit:tlg0012.tlg001.allen:22.43#κείμενον · ἦ κέ μοι αἰνὸν ἀπὸ πραπίδων ἄχος ἔλθοι ·
urn:cts:greekLit:tlg0012.tlg001.allen:22.44#ὅς μʼ υἱῶν πολλῶν τε καὶ ἐσθλῶν εὖνιν ἔθηκε
urn:cts:greekLit:tlg0012.tlg001.allen:22.45#κτείνων καὶ περνὰς νήσων ἔπι τηλεδαπάων .
urn:cts:greekLit:tlg0012.tlg001.allen:22.46#καὶ γὰρ νῦν δύο παῖδε Λυκάονα καὶ Πολύδωρον
urn:cts:greekLit:tlg0012.tlg001.allen:22.47#οὐ δύναμαι ἰδέειν Τρώων εἰς ἄστυ ἀλέντων ,
urn:cts:greekLit:tlg0012.tlg001.allen:22.48#τούς μοι Λαοθόη τέκετο κρείουσα γυναικῶν .
urn:cts:greekLit:tlg0012.tlg001.allen:22.49#ἀλλʼ εἰ μὲν ζώουσι μετὰ στρατῷ , ἦ τʼ ἂν ἔπειτα
urn:cts:greekLit:tlg0012.tlg001.allen:22.50#χαλκοῦ τε χρυσοῦ τʼ ἀπολυσόμεθʼ , ἔστι γὰρ ἔνδον ·
urn:cts:greekLit:tlg0012.tlg001.allen:22.51#πολλὰ γὰρ ὤπασε παιδὶ γέρων ὀνομάκλυτος Ἄλτης .
urn:cts:greekLit:tlg0012.tlg001.allen:22.52#εἰ δʼ ἤδη τεθνᾶσι καὶ εἰν Ἀΐδαο δόμοισιν ,
urn:cts:greekLit:tlg0012.tlg001.allen:22.53#ἄλγος ἐμῷ θυμῷ καὶ μητέρι τοὶ τεκόμεσθα ·
urn:cts:greekLit:tlg0012.tlg001.allen:22.54#λαοῖσιν δʼ ἄλλοισι μινυνθαδιώτερον ἄλγος
urn:cts:greekLit:tlg0012.tlg001.allen:22.55#ἔσσεται , ἢν μὴ καὶ σὺ θάνῃς Ἀχιλῆϊ δαμασθείς .
urn:cts:greekLit:tlg0012.tlg001.allen:22.56#ἀλλʼ εἰσέρχεο τεῖχος ἐμὸν τέκος , ὄφρα σαώσῃς
urn:cts:greekLit:tlg0012.tlg001.allen:22.57#Τρῶας καὶ Τρῳάς , μὴ δὲ μέγα κῦδος ὀρέξῃς
urn:cts:greekLit:tlg0012.tlg001.allen:22.58#Πηλεΐδῃ , αὐτὸς δὲ φίλης αἰῶνος ἀμερθῇς .
urn:cts:greekLit:tlg0012.tlg001.allen:22.59#πρὸς δʼ ἐμὲ τὸν δύστηνον ἔτι φρονέοντʼ ἐλέησον
urn:cts:greekLit:tlg0012.tlg001.allen:22.60#δύσμορον , ὅν ῥα πατὴρ Κρονίδης ἐπὶ γήραος οὐδῷ
urn:cts:greekLit:tlg0012.tlg001.allen:22.61#αἴσῃ ἐν ἀργαλέῃ φθίσει κακὰ πόλλʼ ἐπιδόντα
urn:cts:greekLit:tlg0012.tlg001.allen:22.62#υἷάς τʼ ὀλλυμένους ἑλκηθείσας τε θύγατρας ,
urn:cts:greekLit:tlg0012.tlg001.allen:22.63#καὶ θαλάμους κεραϊζομένους , καὶ νήπια τέκνα
urn:cts:greekLit:tlg0012.tlg001.allen:22.64#βαλλόμενα προτὶ γαίῃ ἐν αἰνῇ δηϊοτῆτι ,
urn:cts:greekLit:tlg0012.tlg001.allen:22.65#ἑλκομένας τε νυοὺς ὀλοῇς ὑπὸ χερσὶν Ἀχαιῶν .
urn:cts:greekLit:tlg0012.tlg001.allen:22.66#αὐτὸν δʼ ἂν πύματόν με κύνες πρώτῃσι θύρῃσιν
urn:cts:greekLit:tlg0012.tlg001.allen:22.67#ὠμησταὶ ἐρύουσιν , ἐπεί κέ τις ὀξέϊ χαλκῷ
urn:cts:greekLit:tlg0012.tlg001.allen:22.68#τύψας ἠὲ βαλὼν ῥεθέων ἐκ θυμὸν ἕληται ,
urn:cts:greekLit:tlg0012.tlg001.allen:22.69#οὓς τρέφον ἐν μεγάροισι τραπεζῆας θυραωρούς ,
urn:cts:greekLit:tlg0012.tlg001.allen:22.70#οἵ κʼ ἐμὸν αἷμα πιόντες ἀλύσσοντες περὶ θυμῷ
urn:cts:greekLit:tlg0012.tlg001.allen:22.71#κείσοντʼ ἐν προθύροισι . νέῳ δέ τε πάντʼ ἐπέοικεν
urn:cts:greekLit:tlg0012.tlg001.allen:22.72#ἄρηϊ κταμένῳ δεδαϊγμένῳ ὀξέϊ χαλκῷ
urn:cts:greekLit:tlg0012.tlg001.allen:22.73#κεῖσθαι · πάντα δὲ καλὰ θανόντι περ ὅττι φανήῃ ·
urn:cts:greekLit:tlg0012.tlg001.allen:22.74#ἀλλʼ ὅτε δὴ πολιόν τε κάρη πολιόν τε γένειον
urn:cts:greekLit:tlg0012.tlg001.allen:22.75#αἰδῶ τʼ αἰσχύνωσι κύνες κταμένοιο γέροντος ,
urn:cts:greekLit:tlg0012.tlg001.allen:22.76#τοῦτο δὴ οἴκτιστον πέλεται δειλοῖσι βροτοῖσιν .
urn:cts:greekLit:tlg0012.tlg001.allen:22.77#ἦ ῥʼ ὃ γέρων , πολιὰς δʼ ἄρʼ ἀνὰ τρίχας ἕλκετο χερσὶ
urn:cts:greekLit:tlg0012.tlg001.allen:22.78#τίλλων ἐκ κεφαλῆς · οὐδʼ Ἕκτορι θυμὸν ἔπειθε .
urn:cts:greekLit:tlg0012.tlg001.allen:22.79#μήτηρ δʼ αὖθʼ ἑτέρωθεν ὀδύρετο δάκρυ χέουσα
urn:cts:greekLit:tlg0012.tlg001.allen:22.80#κόλπον ἀνιεμένη , ἑτέρηφι δὲ μαζὸν ἀνέσχε ·
urn:cts:greekLit:tlg0012.tlg001.allen:22.81#καί μιν δάκρυ χέουσʼ ἔπεα πτερόεντα προσηύδα ·
urn:cts:greekLit:tlg0012.tlg001.allen:22.82#Ἕκτορ τέκνον ἐμὸν τάδε τʼ αἴδεο καί μʼ ἐλέησον
urn:cts:greekLit:tlg0012.tlg001.allen:22.83#αὐτήν , εἴ ποτέ τοι λαθικηδέα μαζὸν ἐπέσχον ·
urn:cts:greekLit:tlg0012.tlg001.allen:22.84#τῶν μνῆσαι φίλε τέκνον ἄμυνε δὲ δήϊον ἄνδρα
urn:cts:greekLit:tlg0012.tlg001.allen:22.85#τείχεος ἐντὸς ἐών , μὴ δὲ πρόμος ἵστασο τούτῳ
urn:cts:greekLit:tlg0012.tlg001.allen:22.86#σχέτλιος · εἴ περ γάρ σε κατακτάνῃ , οὔ σʼ ἔτʼ ἔγωγε
urn:cts:greekLit:tlg0012.tlg001.allen:22.87#κλαύσομαι ἐν λεχέεσσι φίλον θάλος , ὃν τέκον αὐτή ,
urn:cts:greekLit:tlg0012.tlg001.allen:22.88#οὐδʼ ἄλοχος πολύδωρος · ἄνευθε δέ σε μέγα νῶϊν
urn:cts:greekLit:tlg0012.tlg001.allen:22.89#Ἀργείων παρὰ νηυσὶ κύνες ταχέες κατέδονται .
urn:cts:greekLit:tlg0012.tlg001.allen:22.90#ὣς τώ γε κλαίοντε προσαυδήτην φίλον υἱὸν
urn:cts:greekLit:tlg0012.tlg001.allen:22.91#πολλὰ λισσομένω · οὐδʼ Ἕκτορι θυμὸν ἔπειθον ,
urn:cts:greekLit:tlg0012.tlg001.allen:22.92#ἀλλʼ ὅ γε μίμνʼ Ἀχιλῆα πελώριον ἆσσον ἰόντα .
urn:cts:greekLit:tlg0012.tlg001.allen:22.93#ὡς δὲ δράκων ἐπὶ χειῇ ὀρέστερος ἄνδρα μένῃσι
urn:cts:greekLit:tlg0012.tlg001.allen:22.94#βεβρωκὼς κακὰ φάρμακʼ , ἔδυ δέ τέ μιν χόλος αἰνός ,
urn:cts:greekLit:tlg0012.tlg001.allen:22.95#σμερδαλέον δὲ δέδορκεν ἑλισσόμενος περὶ χειῇ ·
urn:cts:greekLit:tlg0012.tlg001.allen:22.96#ὣς Ἕκτωρ ἄσβεστον ἔχων μένος οὐχ ὑπεχώρει
urn:cts:greekLit:tlg0012.tlg001.allen:22.97#πύργῳ ἔπι προὔχοντι φαεινὴν ἀσπίδʼ ἐρείσας ·
urn:cts:greekLit:tlg0012.tlg001.allen:22.98#ὀχθήσας δʼ ἄρα εἶπε πρὸς ὃν μεγαλήτορα θυμόν ·
urn:cts:greekLit:tlg0012.tlg001.allen:22.99#ὤ μοι ἐγών , εἰ μέν κε πύλας καὶ τείχεα δύω ,
urn:cts:greekLit:tlg0012.tlg001.allen:22.100#Πουλυδάμας μοι πρῶτος ἐλεγχείην ἀναθήσει ,
urn:cts:greekLit:tlg0012.tlg001.allen:22.101#ὅς μʼ ἐκέλευε Τρωσὶ ποτὶ πτόλιν ἡγήσασθαι
urn:cts:greekLit:tlg0012.tlg001.allen:22.102#νύχθʼ ὕπο τήνδʼ ὀλοὴν ὅτε τʼ ὤρετο δῖος Ἀχιλλεύς .
urn:cts:greekLit:tlg0012.tlg001.allen:22.103#ἀλλʼ ἐγὼ οὐ πιθόμην · ἦ τʼ ἂν πολὺ κέρδιον ἦεν .
urn:cts:greekLit:tlg0012.tlg001.allen:22.104#νῦν δʼ ἐπεὶ ὤλεσα λαὸν ἀτασθαλίῃσιν ἐμῇσιν ,
urn:cts:greekLit:tlg0012.tlg001.allen:22.105#αἰδέομαι Τρῶας καὶ Τρῳάδας ἑλκεσιπέπλους ,
urn:cts:greekLit:tlg0012.tlg001.allen:22.106#μή ποτέ τις εἴπῃσι κακώτερος ἄλλος ἐμεῖο ·
urn:cts:greekLit:tlg0012.tlg001.allen:22.107#Ἕκτωρ ἧφι βίηφι πιθήσας ὤλεσε λαόν .
urn:cts:greekLit:tlg0012.tlg001.allen:22.108#ὣς ἐρέουσιν · ἐμοὶ δὲ τότʼ ἂν πολὺ κέρδιον εἴη
urn:cts:greekLit:tlg0012.tlg001.allen:22.109#ἄντην ἢ Ἀχιλῆα κατακτείναντα νέεσθαι ,
urn:cts:greekLit:tlg0012.tlg001.allen:22.110#ἠέ κεν αὐτῷ ὀλέσθαι ἐϋκλειῶς πρὸ πόληος .
urn:cts:greekLit:tlg0012.tlg001.allen:22.111#εἰ δέ κεν ἀσπίδα μὲν καταθείομαι ὀμφαλόεσσαν
urn:cts:greekLit:tlg0012.tlg001.allen:22.112#καὶ κόρυθα βριαρήν , δόρυ δὲ πρὸς τεῖχος ἐρείσας
urn:cts:greekLit:tlg0012.tlg001.allen:22.113#αὐτὸς ἰὼν Ἀχιλῆος ἀμύμονος ἀντίος ἔλθω
urn:cts:greekLit:tlg0012.tlg001.allen:22.114#καί οἱ ὑπόσχωμαι Ἑλένην καὶ κτήμαθʼ ἅμʼ αὐτῇ ,
urn:cts:greekLit:tlg0012.tlg001.allen:22.115#πάντα μάλʼ ὅσσά τʼ Ἀλέξανδρος κοίλῃς ἐνὶ νηυσὶν
urn:cts:greekLit:tlg0012.tlg001.allen:22.116#ἠγάγετο Τροίηνδʼ , ἥ τʼ ἔπλετο νείκεος ἀρχή ,
urn:cts:greekLit:tlg0012.tlg001.allen:22.117#δωσέμεν Ἀτρεΐδῃσιν ἄγειν , ἅμα δʼ ἀμφὶς Ἀχαιοῖς
urn:cts:greekLit:tlg0012.tlg001.allen:22.118#ἄλλʼ ἀποδάσσεσθαι ὅσα τε πτόλις ἥδε κέκευθε ·
urn:cts:greekLit:tlg0012.tlg001.allen:22.119#Τρωσὶν δʼ αὖ μετόπισθε γερούσιον ὅρκον ἕλωμαι
urn:cts:greekLit:tlg0012.tlg001.allen:22.120#μή τι κατακρύψειν , ἀλλʼ ἄνδιχα πάντα δάσασθαι
urn:cts:greekLit:tlg0012.tlg001.allen:22.121#κτῆσιν ὅσην πτολίεθρον ἐπήρατον ἐντὸς ἐέργει ·
urn:cts:greekLit:tlg0012.tlg001.allen:22.122#ἀλλὰ τί ἤ μοι ταῦτα φίλος διελέξατο θυμός ;
urn:cts:greekLit:tlg0012.tlg001.allen:22.123#μή μιν ἐγὼ μὲν ἵκωμαι ἰών , ὃ δέ μʼ οὐκ ἐλεήσει
urn:cts:greekLit:tlg0012.tlg001.allen:22.124#οὐδέ τί μʼ αἰδέσεται , κτενέει δέ με γυμνὸν ἐόντα
urn:cts:greekLit:tlg0012.tlg001.allen:22.125#αὔτως ὥς τε γυναῖκα , ἐπεί κʼ ἀπὸ τεύχεα δύω .
urn:cts:greekLit:tlg0012.tlg001.allen:22.126#οὐ μέν πως νῦν ἔστιν ἀπὸ δρυὸς οὐδʼ ἀπὸ πέτρης
urn:cts:greekLit:tlg0012.tlg001.allen:22.127#τῷ ὀαριζέμεναι , ἅ τε παρθένος ἠΐθεός τε
urn:cts:greekLit:tlg0012.tlg001.allen:22.128#παρθένος ἠΐθεός τʼ ὀαρίζετον ἀλλήλοιιν .
urn:cts:greekLit:tlg0012.tlg001.allen:22.129#βέλτερον αὖτʼ ἔριδι ξυνελαυνέμεν ὅττι τάχιστα ·
urn:cts:greekLit:tlg0012.tlg001.allen:22.130#εἴδομεν ὁπποτέρῳ κεν Ὀλύμπιος εὖχος ὀρέξῃ .
urn:cts:greekLit:tlg0012.tlg001.allen:22.131#ὣς ὅρμαινε μένων , ὃ δέ οἱ σχεδὸν ἦλθεν Ἀχιλλεὺς
urn:cts:greekLit:tlg0012.tlg001.allen:22.132#ἶσος Ἐνυαλίῳ κορυθάϊκι πτολεμιστῇ
urn:cts:greekLit:tlg0012.tlg001.allen:22.133#σείων Πηλιάδα μελίην κατὰ δεξιὸν ὦμον
urn:cts:greekLit:tlg0012.tlg001.allen:22.134#δεινήν · ἀμφὶ δὲ χαλκὸς ἐλάμπετο εἴκελος αὐγῇ
urn:cts:greekLit:tlg0012.tlg001.allen:22.135#ἢ πυρὸς αἰθομένου ἢ ἠελίου ἀνιόντος .
urn:cts:greekLit:tlg0012.tlg001.allen:22.136#Ἕκτορα δʼ , ὡς ἐνόησεν , ἕλε τρόμος · οὐδʼ ἄρʼ ἔτʼ ἔτλη
urn:cts:greekLit:tlg0012.tlg001.allen:22.137#αὖθι μένειν , ὀπίσω δὲ πύλας λίπε , βῆ δὲ φοβηθείς ·
urn:cts:greekLit:tlg0012.tlg001.allen:22.138#Πηλεΐδης δʼ ἐπόρουσε ποσὶ κραιπνοῖσι πεποιθώς .
urn:cts:greekLit:tlg0012.tlg001.allen:22.139#ἠΰτε κίρκος ὄρεσφιν ἐλαφρότατος πετεηνῶν
urn:cts:greekLit:tlg0012.tlg001.allen:22.140#ῥηϊδίως οἴμησε μετὰ τρήρωνα πέλειαν ,
urn:cts:greekLit:tlg0012.tlg001.allen:22.141#ἣ δέ θʼ ὕπαιθα φοβεῖται , ὃ δʼ ἐγγύθεν ὀξὺ λεληκὼς
urn:cts:greekLit:tlg0012.tlg001.allen:22.142#ταρφέʼ ἐπαΐσσει , ἑλέειν τέ ἑ θυμὸς ἀνώγει ·
urn:cts:greekLit:tlg0012.tlg001.allen:22.143#ὣς ἄρʼ ὅ γʼ ἐμμεμαὼς ἰθὺς πέτετο , τρέσε δʼ Ἕκτωρ
urn:cts:greekLit:tlg0012.tlg001.allen:22.144#τεῖχος ὕπο Τρώων , λαιψηρὰ δὲ γούνατʼ ἐνώμα .
urn:cts:greekLit:tlg0012.tlg001.allen:22.145#οἳ δὲ παρὰ σκοπιὴν καὶ ἐρινεὸν ἠνεμόεντα
urn:cts:greekLit:tlg0012.tlg001.allen:22.146#τείχεος αἰὲν ὑπʼ ἐκ κατʼ ἀμαξιτὸν ἐσσεύοντο ,
urn:cts:greekLit:tlg0012.tlg001.allen:22.147#κρουνὼ δʼ ἵκανον καλλιρρόω · ἔνθα δὲ πηγαὶ
urn:cts:greekLit:tlg0012.tlg001.allen:22.148#δοιαὶ ἀναΐσσουσι Σκαμάνδρου δινήεντος .
urn:cts:greekLit:tlg0012.tlg001.allen:22.149#ἣ μὲν γάρ θʼ ὕδατι λιαρῷ ῥέει , ἀμφὶ δὲ καπνὸς
urn:cts:greekLit:tlg0012.tlg001.allen:22.150#γίγνεται ἐξ αὐτῆς ὡς εἰ πυρὸς αἰθομένοιο ·
urn:cts:greekLit:tlg0012.tlg001.allen:22.151#ἣ δʼ ἑτέρη θέρεϊ προρέει ἐϊκυῖα χαλάζῃ ,
urn:cts:greekLit:tlg0012.tlg001.allen:22.152#ἢ χιόνι ψυχρῇ ἢ ἐξ ὕδατος κρυστάλλῳ .
urn:cts:greekLit:tlg0012.tlg001.allen:22.153#ἔνθα δʼ ἐπʼ αὐτάων πλυνοὶ εὐρέες ἐγγὺς ἔασι
urn:cts:greekLit:tlg0012.tlg001.allen:22.154#καλοὶ λαΐνεοι , ὅθι εἵματα σιγαλόεντα
urn:cts:greekLit:tlg0012.tlg001.allen:22.155#πλύνεσκον Τρώων ἄλοχοι καλαί τε θύγατρες
urn:cts:greekLit:tlg0012.tlg001.allen:22.156#τὸ πρὶν ἐπʼ εἰρήνης πρὶν ἐλθεῖν υἷας Ἀχαιῶν .
urn:cts:greekLit:tlg0012.tlg001.allen:22.157#τῇ ῥα παραδραμέτην φεύγων ὃ δʼ ὄπισθε διώκων ·
urn:cts:greekLit:tlg0012.tlg001.allen:22.158#πρόσθε μὲν ἐσθλὸς ἔφευγε , δίωκε δέ μιν μέγʼ ἀμείνων
urn:cts:greekLit:tlg0012.tlg001.allen:22.159#καρπαλίμως , ἐπεὶ οὐχ ἱερήϊον οὐδὲ βοείην
urn:cts:greekLit:tlg0012.tlg001.allen:22.160#ἀρνύσθην , ἅ τε ποσσὶν ἀέθλια γίγνεται ἀνδρῶν ,
urn:cts:greekLit:tlg0012.tlg001.allen:22.161#ἀλλὰ περὶ ψυχῆς θέον Ἕκτορος ἱπποδάμοιο .
urn:cts:greekLit:tlg0012.tlg001.allen:22.162#ὡς δʼ ὅτʼ ἀεθλοφόροι περὶ τέρματα μώνυχες ἵπποι
urn:cts:greekLit:tlg0012.tlg001.allen:22.163#ῥίμφα μάλα τρωχῶσι · τὸ δὲ μέγα κεῖται ἄεθλον
urn:cts:greekLit:tlg0012.tlg001.allen:22.164#ἢ τρίπος ἠὲ γυνὴ ἀνδρὸς κατατεθνηῶτος ·
urn:cts:greekLit:tlg0012.tlg001.allen:22.165#ὣς τὼ τρὶς Πριάμοιο πόλιν πέρι δινηθήτην
urn:cts:greekLit:tlg0012.tlg001.allen:22.166#καρπαλίμοισι πόδεσσι · θεοὶ δʼ ἐς πάντες ὁρῶντο ·
urn:cts:greekLit:tlg0012.tlg001.allen:22.167#τοῖσι δὲ μύθων ἦρχε πατὴρ ἀνδρῶν τε θεῶν τε ·
urn:cts:greekLit:tlg0012.tlg001.allen:22.168#ὢ πόποι ἦ φίλον ἄνδρα διωκόμενον περὶ τεῖχος
urn:cts:greekLit:tlg0012.tlg001.allen:22.169#ὀφθαλμοῖσιν ὁρῶμαι · ἐμὸν δʼ ὀλοφύρεται ἦτορ
urn:cts:greekLit:tlg0012.tlg001.allen:22.170#Ἕκτορος , ὅς μοι πολλὰ βοῶν ἐπὶ μηρίʼ ἔκηεν
urn:cts:greekLit:tlg0012.tlg001.allen:22.171#Ἴδης ἐν κορυφῇσι πολυπτύχου , ἄλλοτε δʼ αὖτε
urn:cts:greekLit:tlg0012.tlg001.allen:22.172#ἐν πόλει ἀκροτάτῃ · νῦν αὖτέ ἑ δῖος Ἀχιλλεὺς
urn:cts:greekLit:tlg0012.tlg001.allen:22.173#ἄστυ πέρι Πριάμοιο ποσὶν ταχέεσσι διώκει .
urn:cts:greekLit:tlg0012.tlg001.allen:22.174#ἀλλʼ ἄγετε φράζεσθε θεοὶ καὶ μητιάασθε
urn:cts:greekLit:tlg0012.tlg001.allen:22.175#ἠέ μιν ἐκ θανάτοιο σαώσομεν , ἦέ μιν ἤδη
urn:cts:greekLit:tlg0012.tlg001.allen:22.176#Πηλεΐδῃ Ἀχιλῆϊ δαμάσσομεν ἐσθλὸν ἐόντα .
urn:cts:greekLit:tlg0012.tlg001.allen:22.177#τὸν δʼ αὖτε προσέειπε θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:22.178#ὦ πάτερ ἀργικέραυνε κελαινεφὲς οἷον ἔειπες ·
urn:cts:greekLit:tlg0012.tlg001.allen:22.179#ἄνδρα θνητὸν ἐόντα πάλαι πεπρωμένον αἴσῃ
urn:cts:greekLit:tlg0012.tlg001.allen:22.180#ἂψ ἐθέλεις θανάτοιο δυσηχέος ἐξαναλῦσαι ;
urn:cts:greekLit:tlg0012.tlg001.allen:22.181#ἔρδʼ · ἀτὰρ οὔ τοι πάντες ἐπαινέομεν θεοὶ ἄλλοι .
urn:cts:greekLit:tlg0012.tlg001.allen:22.182#τὴν δʼ ἀπαμειβόμενος προσέφη νεφεληγερέτα Ζεύς ·
urn:cts:greekLit:tlg0012.tlg001.allen:22.183#θάρσει Τριτογένεια φίλον τέκος · οὔ νύ τι θυμῷ
urn:cts:greekLit:tlg0012.tlg001.allen:22.184#πρόφρονι μυθέομαι , ἐθέλω δέ τοι ἤπιος εἶναι ·
urn:cts:greekLit:tlg0012.tlg001.allen:22.185#ἔρξον ὅπῃ δή τοι νόος ἔπλετο , μὴ δʼ ἔτʼ ἐρώει .
urn:cts:greekLit:tlg0012.tlg001.allen:22.186#ὣς εἰπὼν ὄτρυνε πάρος μεμαυῖαν Ἀθήνην ·
urn:cts:greekLit:tlg0012.tlg001.allen:22.187#βῆ δὲ κατʼ Οὐλύμποιο καρήνων ἀΐξασα .
urn:cts:greekLit:tlg0012.tlg001.allen:22.188#Ἕκτορα δʼ ἀσπερχὲς κλονέων ἔφεπʼ ὠκὺς Ἀχιλλεύς .
urn:cts:greekLit:tlg0012.tlg001.allen:22.189#ὡς δʼ ὅτε νεβρὸν ὄρεσφι κύων ἐλάφοιο δίηται
urn:cts:greekLit:tlg0012.tlg001.allen:22.190#ὄρσας ἐξ εὐνῆς διά τʼ ἄγκεα καὶ διὰ βήσσας ·
urn:cts:greekLit:tlg0012.tlg001.allen:22.191#τὸν δʼ εἴ πέρ τε λάθῃσι καταπτήξας ὑπὸ θάμνῳ ,
urn:cts:greekLit:tlg0012.tlg001.allen:22.192#ἀλλά τʼ ἀνιχνεύων θέει ἔμπεδον ὄφρά κεν εὕρῃ ·
urn:cts:greekLit:tlg0012.tlg001.allen:22.193#ὣς Ἕκτωρ οὐ λῆθε ποδώκεα Πηλεΐωνα .
urn:cts:greekLit:tlg0012.tlg001.allen:22.194#ὁσσάκι δʼ ὁρμήσειε πυλάων Δαρδανιάων
urn:cts:greekLit:tlg0012.tlg001.allen:22.195#ἀντίον ἀΐξασθαι ἐϋδμήτους ὑπὸ πύργους ,
urn:cts:greekLit:tlg0012.tlg001.allen:22.196#εἴ πως οἷ καθύπερθεν ἀλάλκοιεν βελέεσσι ,
urn:cts:greekLit:tlg0012.tlg001.allen:22.197#τοσσάκι μιν προπάροιθεν ἀποστρέψασκε παραφθὰς
urn:cts:greekLit:tlg0012.tlg001.allen:22.198#πρὸς πεδίον · αὐτὸς δὲ ποτὶ πτόλιος πέτετʼ αἰεί .
urn:cts:greekLit:tlg0012.tlg001.allen:22.199#ὡς δʼ ἐν ὀνείρῳ οὐ δύναται φεύγοντα διώκειν ·
urn:cts:greekLit:tlg0012.tlg001.allen:22.200#οὔτʼ ἄρʼ ὃ τὸν δύναται ὑποφεύγειν οὔθʼ ὃ διώκειν ·
urn:cts:greekLit:tlg0012.tlg001.allen:22.201#ὣς ὃ τὸν οὐ δύνατο μάρψαι ποσίν , οὐδʼ ὃς ἀλύξαι .
urn:cts:greekLit:tlg0012.tlg001.allen:22.202#πῶς δέ κεν Ἕκτωρ κῆρας ὑπεξέφυγεν θανάτοιο ,
urn:cts:greekLit:tlg0012.tlg001.allen:22.203#εἰ μή οἱ πύματόν τε καὶ ὕστατον ἤντετʼ Ἀπόλλων
urn:cts:greekLit:tlg0012.tlg001.allen:22.204#ἐγγύθεν , ὅς οἱ ἐπῶρσε μένος λαιψηρά τε γοῦνα ;
urn:cts:greekLit:tlg0012.tlg001.allen:22.205#λαοῖσιν δʼ ἀνένευε καρήατι δῖος Ἀχιλλεύς ,
urn:cts:greekLit:tlg0012.tlg001.allen:22.206#οὐδʼ ἔα ἱέμεναι ἐπὶ Ἕκτορι πικρὰ βέλεμνα ,
urn:cts:greekLit:tlg0012.tlg001.allen:22.207#μή τις κῦδος ἄροιτο βαλών , ὃ δὲ δεύτερος ἔλθοι .
urn:cts:greekLit:tlg0012.tlg001.allen:22.208#ἀλλʼ ὅτε δὴ τὸ τέταρτον ἐπὶ κρουνοὺς ἀφίκοντο ,
urn:cts:greekLit:tlg0012.tlg001.allen:22.209#καὶ τότε δὴ χρύσεια πατὴρ ἐτίταινε τάλαντα ,
urn:cts:greekLit:tlg0012.tlg001.allen:22.210#ἐν δʼ ἐτίθει δύο κῆρε τανηλεγέος θανάτοιο ,
urn:cts:greekLit:tlg0012.tlg001.allen:22.211#τὴν μὲν Ἀχιλλῆος , τὴν δʼ Ἕκτορος ἱπποδάμοιο ,
urn:cts:greekLit:tlg0012.tlg001.allen:22.212#ἕλκε δὲ μέσσα λαβών · ῥέπε δʼ Ἕκτορος αἴσιμον ἦμαρ ,
urn:cts:greekLit:tlg0012.tlg001.allen:22.213#ᾤχετο δʼ εἰς Ἀΐδαο , λίπεν δέ ἑ Φοῖβος Ἀπόλλων .
urn:cts:greekLit:tlg0012.tlg001.allen:22.214#Πηλεΐωνα δʼ ἵκανε θεὰ γλαυκῶπις Ἀθήνη ,
urn:cts:greekLit:tlg0012.tlg001.allen:22.215#ἀγχοῦ δʼ ἱσταμένη ἔπεα πτερόεντα προσηύδα ·
urn:cts:greekLit:tlg0012.tlg001.allen:22.216#νῦν δὴ νῶι ἔολπα Διῒ φίλε φαίδιμʼ Ἀχιλλεῦ
urn:cts:greekLit:tlg0012.tlg001.allen:22.217#οἴσεσθαι μέγα κῦδος Ἀχαιοῖσι προτὶ νῆας
urn:cts:greekLit:tlg0012.tlg001.allen:22.218#Ἕκτορα δῃώσαντε μάχης ἄατόν περ ἐόντα .
urn:cts:greekLit:tlg0012.tlg001.allen:22.219#οὔ οἱ νῦν ἔτι γʼ ἔστι πεφυγμένον ἄμμε γενέσθαι ,
urn:cts:greekLit:tlg0012.tlg001.allen:22.220#οὐδʼ εἴ κεν μάλα πολλὰ πάθοι ἑκάεργος Ἀπόλλων
urn:cts:greekLit:tlg0012.tlg001.allen:22.221#προπροκυλινδόμενος πατρὸς Διὸς αἰγιόχοιο .
urn:cts:greekLit:tlg0012.tlg001.allen:22.222#ἀλλὰ σὺ μὲν νῦν στῆθι καὶ ἄμπνυε , τόνδε δʼ ἐγώ τοι
urn:cts:greekLit:tlg0012.tlg001.allen:22.223#οἰχομένη πεπιθήσω ἐναντίβιον μαχέσασθαι .
urn:cts:greekLit:tlg0012.tlg001.allen:22.224#ὣς φάτʼ Ἀθηναίη , ὃ δʼ ἐπείθετο , χαῖρε δὲ θυμῷ ,
urn:cts:greekLit:tlg0012.tlg001.allen:22.225#στῆ δʼ ἄρʼ ἐπὶ μελίης χαλκογλώχινος ἐρεισθείς .
urn:cts:greekLit:tlg0012.tlg001.allen:22.226#ἣ δʼ ἄρα τὸν μὲν ἔλειπε , κιχήσατο δʼ Ἕκτορα δῖον
urn:cts:greekLit:tlg0012.tlg001.allen:22.227#Δηϊφόβῳ ἐϊκυῖα δέμας καὶ ἀτειρέα φωνήν ·
urn:cts:greekLit:tlg0012.tlg001.allen:22.228#ἀγχοῦ δʼ ἱσταμένη ἔπεα πτερόεντα προσηύδα ·
urn:cts:greekLit:tlg0012.tlg001.allen:22.229#ἠθεῖʼ ἦ μάλα δή σε βιάζεται ὠκὺς Ἀχιλλεὺς
urn:cts:greekLit:tlg0012.tlg001.allen:22.230#ἄστυ πέρι Πριάμοιο ποσὶν ταχέεσσι διώκων ·
urn:cts:greekLit:tlg0012.tlg001.allen:22.231#ἀλλʼ ἄγε δὴ στέωμεν καὶ ἀλεξώμεσθα μένοντες .
urn:cts:greekLit:tlg0012.tlg001.allen:22.232#τὴν δʼ αὖτε προσέειπε μέγας κορυθαίολος Ἕκτωρ ·
urn:cts:greekLit:tlg0012.tlg001.allen:22.233#Δηΐφοβʼ ἦ μέν μοι τὸ πάρος πολὺ φίλτατος ἦσθα
urn:cts:greekLit:tlg0012.tlg001.allen:22.234#γνωτῶν οὓς Ἑκάβη ἠδὲ Πρίαμος τέκε παῖδας ·
urn:cts:greekLit:tlg0012.tlg001.allen:22.235#νῦν δʼ ἔτι καὶ μᾶλλον νοέω φρεσὶ τιμήσασθαι ,
urn:cts:greekLit:tlg0012.tlg001.allen:22.236#ὃς ἔτλης ἐμεῦ εἵνεκʼ , ἐπεὶ ἴδες ὀφθαλμοῖσι ,
urn:cts:greekLit:tlg0012.tlg001.allen:22.237#τείχεος ἐξελθεῖν , ἄλλοι δʼ ἔντοσθε μένουσι .
urn:cts:greekLit:tlg0012.tlg001.allen:22.238#τὸν δʼ αὖτε προσέειπε θεὰ γλαυκῶπις Ἀθήνη ·
urn:cts:greekLit:tlg0012.tlg001.allen:22.239#ἠθεῖʼ ἦ μὲν πολλὰ πατὴρ καὶ πότνια μήτηρ
urn:cts:greekLit:tlg0012.tlg001.allen:22.240#λίσσονθʼ ἑξείης γουνούμενοι , ἀμφὶ δʼ ἑταῖροι ,
urn:cts:greekLit:tlg0012.tlg001.allen:22.241#αὖθι μένειν · τοῖον γὰρ ὑποτρομέουσιν ἅπαντες ·
urn:cts:greekLit:tlg0012.tlg001.allen:22.242#ἀλλʼ ἐμὸς ἔνδοθι θυμὸς ἐτείρετο πένθεϊ λυγρῷ .
urn:cts:greekLit:tlg0012.tlg001.allen:22.243#νῦν δʼ ἰθὺς μεμαῶτε μαχώμεθα , μὴ δέ τι δούρων
urn:cts:greekLit:tlg0012.tlg001.allen:22.244#ἔστω φειδωλή , ἵνα εἴδομεν εἴ κεν Ἀχιλλεὺς
urn:cts:greekLit:tlg0012.tlg001.allen:22.245#νῶϊ κατακτείνας ἔναρα βροτόεντα φέρηται
urn:cts:greekLit:tlg0012.tlg001.allen:22.246#νῆας ἔπι γλαφυράς , ἦ κεν σῷ δουρὶ δαμήῃ .
urn:cts:greekLit:tlg0012.tlg001.allen:22.247#ὣς φαμένη καὶ κερδοσύνῃ ἡγήσατʼ Ἀθήνη ·
urn:cts:greekLit:tlg0012.tlg001.allen:22.248#οἳ δʼ ὅτε δὴ σχεδὸν ἦσαν ἐπʼ ἀλλήλοισιν ἰόντες ,
urn:cts:greekLit:tlg0012.tlg001.allen:22.249#τὸν πρότερος προσέειπε μέγας κορυθαίολος Ἕκτωρ ·
urn:cts:greekLit:tlg0012.tlg001.allen:22.250#οὔ σʼ ἔτι Πηλέος υἱὲ φοβήσομαι , ὡς τὸ πάρος περ
urn:cts:greekLit:tlg0012.tlg001.allen:22.251#τρὶς περὶ ἄστυ μέγα Πριάμου δίον , οὐδέ ποτʼ ἔτλην
urn:cts:greekLit:tlg0012.tlg001.allen:22.252#μεῖναι ἐπερχόμενον · νῦν αὖτέ με θυμὸς ἀνῆκε
urn:cts:greekLit:tlg0012.tlg001.allen:22.253#στήμεναι ἀντία σεῖο · ἕλοιμί κεν ἤ κεν ἁλοίην .
urn:cts:greekLit:tlg0012.tlg001.allen:22.254#ἀλλʼ ἄγε δεῦρο θεοὺς ἐπιδώμεθα · τοὶ γὰρ ἄριστοι
urn:cts:greekLit:tlg0012.tlg001.allen:22.255#μάρτυροι ἔσσονται καὶ ἐπίσκοποι ἁρμονιάων ·
urn:cts:greekLit:tlg0012.tlg001.allen:22.256#οὐ γὰρ ἐγώ σʼ ἔκπαγλον ἀεικιῶ , αἴ κεν ἐμοὶ Ζεὺς
urn:cts:greekLit:tlg0012.tlg001.allen:22.257#δώῃ καμμονίην , σὴν δὲ ψυχὴν ἀφέλωμαι ·
urn:cts:greekLit:tlg0012.tlg001.allen:22.258#ἀλλʼ ἐπεὶ ἄρ κέ σε συλήσω κλυτὰ τεύχεʼ Ἀχιλλεῦ
urn:cts:greekLit:tlg0012.tlg001.allen:22.259#νεκρὸν Ἀχαιοῖσιν δώσω πάλιν · ὣς δὲ σὺ ῥέζειν .
urn:cts:greekLit:tlg0012.tlg001.allen:22.260#τὸν δʼ ἄρʼ ὑπόδρα ἰδὼν προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:22.261#Ἕκτορ μή μοι ἄλαστε συνημοσύνας ἀγόρευε ·
urn:cts:greekLit:tlg0012.tlg001.allen:22.262#ὡς οὐκ ἔστι λέουσι καὶ ἀνδράσιν ὅρκια πιστά ,
urn:cts:greekLit:tlg0012.tlg001.allen:22.263#οὐδὲ λύκοι τε καὶ ἄρνες ὁμόφρονα θυμὸν ἔχουσιν ,
urn:cts:greekLit:tlg0012.tlg001.allen:22.264#ἀλλὰ κακὰ φρονέουσι διαμπερὲς ἀλλήλοισιν ,
urn:cts:greekLit:tlg0012.tlg001.allen:22.265#ὣς οὐκ ἔστʼ ἐμὲ καὶ σὲ φιλήμεναι , οὐδέ τι νῶϊν
urn:cts:greekLit:tlg0012.tlg001.allen:22.266#ὅρκια ἔσσονται , πρίν γʼ ἢ ἕτερόν γε πεσόντα
urn:cts:greekLit:tlg0012.tlg001.allen:22.267#αἵματος ἆσαι Ἄρηα ταλαύρινον πολεμιστήν .
urn:cts:greekLit:tlg0012.tlg001.allen:22.268#παντοίης ἀρετῆς μιμνήσκεο · νῦν σε μάλα χρὴ
urn:cts:greekLit:tlg0012.tlg001.allen:22.269#αἰχμητήν τʼ ἔμεναι καὶ θαρσαλέον πολεμιστήν .
urn:cts:greekLit:tlg0012.tlg001.allen:22.270#οὔ τοι ἔτʼ ἔσθʼ ὑπάλυξις , ἄφαρ δέ σε Παλλὰς Ἀθήνη
urn:cts:greekLit:tlg0012.tlg001.allen:22.271#ἔγχει ἐμῷ δαμάᾳ · νῦν δʼ ἀθρόα πάντʼ ἀποτίσεις
urn:cts:greekLit:tlg0012.tlg001.allen:22.272#κήδεʼ ἐμῶν ἑτάρων οὓς ἔκτανες ἔγχεϊ θύων .
urn:cts:greekLit:tlg0012.tlg001.allen:22.273#ἦ ῥα , καὶ ἀμπεπαλὼν προΐει δολιχόσκιον ἔγχος ·
urn:cts:greekLit:tlg0012.tlg001.allen:22.274#καὶ τὸ μὲν ἄντα ἰδὼν ἠλεύατο φαίδιμος Ἕκτωρ ·
urn:cts:greekLit:tlg0012.tlg001.allen:22.275#ἕζετο γὰρ προϊδών , τὸ δʼ ὑπέρπτατο χάλκεον ἔγχος ,
urn:cts:greekLit:tlg0012.tlg001.allen:22.276#ἐν γαίῃ δʼ ἐπάγη · ἀνὰ δʼ ἥρπασε Παλλὰς Ἀθήνη ,
urn:cts:greekLit:tlg0012.tlg001.allen:22.277#ἂψ δʼ Ἀχιλῆϊ δίδου , λάθε δʼ Ἕκτορα ποιμένα λαῶν .
urn:cts:greekLit:tlg0012.tlg001.allen:22.278#Ἕκτωρ δὲ προσέειπεν ἀμύμονα Πηλεΐωνα ·
urn:cts:greekLit:tlg0012.tlg001.allen:22.279#ἤμβροτες , οὐδʼ ἄρα πώ τι θεοῖς ἐπιείκελʼ Ἀχιλλεῦ
urn:cts:greekLit:tlg0012.tlg001.allen:22.280#ἐκ Διὸς ἠείδης τὸν ἐμὸν μόρον , ἦ τοι ἔφης γε ·
urn:cts:greekLit:tlg0012.tlg001.allen:22.281#ἀλλά τις ἀρτιεπὴς καὶ ἐπίκλοπος ἔπλεο μύθων ,
urn:cts:greekLit:tlg0012.tlg001.allen:22.282#ὄφρά σʼ ὑποδείσας μένεος ἀλκῆς τε λάθωμαι .
urn:cts:greekLit:tlg0012.tlg001.allen:22.283#οὐ μέν μοι φεύγοντι μεταφρένῳ ἐν δόρυ πήξεις ,
urn:cts:greekLit:tlg0012.tlg001.allen:22.284#ἀλλʼ ἰθὺς μεμαῶτι διὰ στήθεσφιν ἔλασσον
urn:cts:greekLit:tlg0012.tlg001.allen:22.285#εἴ τοι ἔδωκε θεός · νῦν αὖτʼ ἐμὸν ἔγχος ἄλευαι
urn:cts:greekLit:tlg0012.tlg001.allen:22.286#χάλκεον · ὡς δή μιν σῷ ἐν χροῒ πᾶν κομίσαιο .
urn:cts:greekLit:tlg0012.tlg001.allen:22.287#καί κεν ἐλαφρότερος πόλεμος Τρώεσσι γένοιτο
urn:cts:greekLit:tlg0012.tlg001.allen:22.288#σεῖο καταφθιμένοιο · σὺ γάρ σφισι πῆμα μέγιστον .
urn:cts:greekLit:tlg0012.tlg001.allen:22.289#ἦ ῥα , καὶ ἀμπεπαλὼν προΐει δολιχόσκιον ἔγχος ,
urn:cts:greekLit:tlg0012.tlg001.allen:22.290#καὶ βάλε Πηλεΐδαο μέσον σάκος οὐδʼ ἀφάμαρτε ·
urn:cts:greekLit:tlg0012.tlg001.allen:22.291#τῆλε δʼ ἀπεπλάγχθη σάκεος δόρυ · χώσατο δʼ Ἕκτωρ
urn:cts:greekLit:tlg0012.tlg001.allen:22.292#ὅττί ῥά οἱ βέλος ὠκὺ ἐτώσιον ἔκφυγε χειρός ,
urn:cts:greekLit:tlg0012.tlg001.allen:22.293#στῆ δὲ κατηφήσας , οὐδʼ ἄλλʼ ἔχε μείλινον ἔγχος .
urn:cts:greekLit:tlg0012.tlg001.allen:22.294#Δηΐφοβον δʼ ἐκάλει λευκάσπιδα μακρὸν ἀΰσας ·
urn:cts:greekLit:tlg0012.tlg001.allen:22.295#ᾔτεέ μιν δόρυ μακρόν · ὃ δʼ οὔ τί οἱ ἐγγύθεν ἦεν .
urn:cts:greekLit:tlg0012.tlg001.allen:22.296#Ἕκτωρ δʼ ἔγνω ᾗσιν ἐνὶ φρεσὶ φώνησέν τε ·
urn:cts:greekLit:tlg0012.tlg001.allen:22.297#ὢ πόποι ἦ μάλα δή με θεοὶ θάνατόνδε κάλεσσαν ·
urn:cts:greekLit:tlg0012.tlg001.allen:22.298#Δηΐφοβον γὰρ ἔγωγʼ ἐφάμην ἥρωα παρεῖναι ·
urn:cts:greekLit:tlg0012.tlg001.allen:22.299#ἀλλʼ ὃ μὲν ἐν τείχει , ἐμὲ δʼ ἐξαπάτησεν Ἀθήνη .
urn:cts:greekLit:tlg0012.tlg001.allen:22.300#νῦν δὲ δὴ ἐγγύθι μοι θάνατος κακός , οὐδʼ ἔτʼ ἄνευθεν ,
urn:cts:greekLit:tlg0012.tlg001.allen:22.301#οὐδʼ ἀλέη · ἦ γάρ ῥα πάλαι τό γε φίλτερον ἦεν
urn:cts:greekLit:tlg0012.tlg001.allen:22.302#Ζηνί τε καὶ Διὸς υἷι ἑκηβόλῳ , οἵ με πάρος γε
urn:cts:greekLit:tlg0012.tlg001.allen:22.303#πρόφρονες εἰρύατο · νῦν αὖτέ με μοῖρα κιχάνει .
urn:cts:greekLit:tlg0012.tlg001.allen:22.304#μὴ μὰν ἀσπουδί γε καὶ ἀκλειῶς ἀπολοίμην ,
urn:cts:greekLit:tlg0012.tlg001.allen:22.305#ἀλλὰ μέγα ῥέξας τι καὶ ἐσσομένοισι πυθέσθαι .
urn:cts:greekLit:tlg0012.tlg001.allen:22.306#ὣς ἄρα φωνήσας εἰρύσσατο φάσγανον ὀξύ ,
urn:cts:greekLit:tlg0012.tlg001.allen:22.307#τό οἱ ὑπὸ λαπάρην τέτατο μέγα τε στιβαρόν τε ,
urn:cts:greekLit:tlg0012.tlg001.allen:22.308#οἴμησεν δὲ ἀλεὶς ὥς τʼ αἰετὸς ὑψιπετήεις ,
urn:cts:greekLit:tlg0012.tlg001.allen:22.309#ὅς τʼ εἶσιν πεδίον δὲ διὰ νεφέων ἐρεβεννῶν
urn:cts:greekLit:tlg0012.tlg001.allen:22.310#ἁρπάξων ἢ ἄρνʼ ἀμαλὴν ἤ πτῶκα λαγωόν ·
urn:cts:greekLit:tlg0012.tlg001.allen:22.311#ὣς Ἕκτωρ οἴμησε τινάσσων φάσγανον ὀξύ .
urn:cts:greekLit:tlg0012.tlg001.allen:22.312#ὁρμήθη δʼ Ἀχιλεύς , μένεος δʼ ἐμπλήσατο θυμὸν
urn:cts:greekLit:tlg0012.tlg001.allen:22.313#ἀγρίου , πρόσθεν δὲ σάκος στέρνοιο κάλυψε
urn:cts:greekLit:tlg0012.tlg001.allen:22.314#καλὸν δαιδάλεον , κόρυθι δʼ ἐπένευε φαεινῇ
urn:cts:greekLit:tlg0012.tlg001.allen:22.315#τετραφάλῳ · καλαὶ δὲ περισσείοντο ἔθειραι
urn:cts:greekLit:tlg0012.tlg001.allen:22.316#χρύσεαι , ἃς Ἥφαιστος ἵει λόφον ἀμφὶ θαμειάς .
urn:cts:greekLit:tlg0012.tlg001.allen:22.317#οἷος δʼ ἀστὴρ εἶσι μετʼ ἀστράσι νυκτὸς ἀμολγῷ
urn:cts:greekLit:tlg0012.tlg001.allen:22.318#ἕσπερος , ὃς κάλλιστος ἐν οὐρανῷ ἵσταται ἀστήρ ,
urn:cts:greekLit:tlg0012.tlg001.allen:22.319#ὣς αἰχμῆς ἀπέλαμπʼ εὐήκεος , ἣν ἄρʼ Ἀχιλλεὺς
urn:cts:greekLit:tlg0012.tlg001.allen:22.320#πάλλεν δεξιτερῇ φρονέων κακὸν Ἕκτορι δίῳ
urn:cts:greekLit:tlg0012.tlg001.allen:22.321#εἰσορόων χρόα καλόν , ὅπῃ εἴξειε μάλιστα .
urn:cts:greekLit:tlg0012.tlg001.allen:22.322#τοῦ δὲ καὶ ἄλλο τόσον μὲν ἔχε χρόα χάλκεα τεύχεα
urn:cts:greekLit:tlg0012.tlg001.allen:22.323#καλά , τὰ Πατρόκλοιο βίην ἐνάριξε κατακτάς ·
urn:cts:greekLit:tlg0012.tlg001.allen:22.324#φαίνετο δʼ ᾗ κληῗδες ἀπʼ ὤμων αὐχένʼ ἔχουσι
urn:cts:greekLit:tlg0012.tlg001.allen:22.325#λαυκανίην , ἵνα τε ψυχῆς ὤκιστος ὄλεθρος ·
urn:cts:greekLit:tlg0012.tlg001.allen:22.326#τῇ ῥʼ ἐπὶ οἷ μεμαῶτʼ ἔλασʼ ἔγχεϊ δῖος Ἀχιλλεύς ,
urn:cts:greekLit:tlg0012.tlg001.allen:22.327#ἀντικρὺ δʼ ἁπαλοῖο διʼ αὐχένος ἤλυθʼ ἀκωκή ·
urn:cts:greekLit:tlg0012.tlg001.allen:22.328#οὐδʼ ἄρʼ ἀπʼ ἀσφάραγον μελίη τάμε χαλκοβάρεια ,
urn:cts:greekLit:tlg0012.tlg001.allen:22.329#ὄφρά τί μιν προτιείποι ἀμειβόμενος ἐπέεσσιν .
urn:cts:greekLit:tlg0012.tlg001.allen:22.330#ἤριπε δʼ ἐν κονίῃς · ὃ δʼ ἐπεύξατο δῖος Ἀχιλλεύς ·
urn:cts:greekLit:tlg0012.tlg001.allen:22.331#Ἕκτορ ἀτάρ που ἔφης Πατροκλῆʼ ἐξεναρίζων
urn:cts:greekLit:tlg0012.tlg001.allen:22.332#σῶς ἔσσεσθʼ , ἐμὲ δʼ οὐδὲν ὀπίζεο νόσφιν ἐόντα
urn:cts:greekLit:tlg0012.tlg001.allen:22.333#νήπιε · τοῖο δʼ ἄνευθεν ἀοσσητὴρ μέγʼ ἀμείνων
urn:cts:greekLit:tlg0012.tlg001.allen:22.334#νηυσὶν ἔπι γλαφυρῇσιν ἐγὼ μετόπισθε λελείμμην ,
urn:cts:greekLit:tlg0012.tlg001.allen:22.335#ὅς τοι γούνατʼ ἔλυσα · σὲ μὲν κύνες ἠδʼ οἰωνοὶ
urn:cts:greekLit:tlg0012.tlg001.allen:22.336#ἑλκήσουσʼ ἀϊκῶς , τὸν δὲ κτεριοῦσιν Ἀχαιοί .
urn:cts:greekLit:tlg0012.tlg001.allen:22.337#τὸν δʼ ὀλιγοδρανέων προσέφη κορυθαίολος Ἕκτωρ ·
urn:cts:greekLit:tlg0012.tlg001.allen:22.338#λίσσομʼ ὑπὲρ ψυχῆς καὶ γούνων σῶν τε τοκήων
urn:cts:greekLit:tlg0012.tlg001.allen:22.339#μή με ἔα παρὰ νηυσὶ κύνας καταδάψαι Ἀχαιῶν ,
urn:cts:greekLit:tlg0012.tlg001.allen:22.340#ἀλλὰ σὺ μὲν χαλκόν τε ἅλις χρυσόν τε δέδεξο
urn:cts:greekLit:tlg0012.tlg001.allen:22.341#δῶρα τά τοι δώσουσι πατὴρ καὶ πότνια μήτηρ ,
urn:cts:greekLit:tlg0012.tlg001.allen:22.342#σῶμα δὲ οἴκαδʼ ἐμὸν δόμεναι πάλιν , ὄφρα πυρός με
urn:cts:greekLit:tlg0012.tlg001.allen:22.343#Τρῶες καὶ Τρώων ἄλοχοι λελάχωσι θανόντα .
urn:cts:greekLit:tlg0012.tlg001.allen:22.344#τὸν δʼ ἄρʼ ὑπόδρα ἰδὼν προσέφη πόδας ὠκὺς Ἀχιλλεὺς ·
urn:cts:greekLit:tlg0012.tlg001.allen:22.345#μή με κύον γούνων γουνάζεο μὴ δὲ τοκήων ·
urn:cts:greekLit:tlg0012.tlg001.allen:22.346#αἲ γάρ πως αὐτόν με μένος καὶ θυμὸς ἀνήη
urn:cts:greekLit:tlg0012.tlg001.allen:22.347#ὤμʼ ἀποταμνόμενον κρέα ἔδμεναι , οἷα ἔοργας ,
urn:cts:greekLit:tlg0012.tlg001.allen:22.348#ὡς οὐκ ἔσθʼ ὃς σῆς γε κύνας κεφαλῆς ἀπαλάλκοι ,
urn:cts:greekLit:tlg0012.tlg001.allen:22.349#οὐδʼ εἴ κεν δεκάκις τε καὶ εἰκοσινήριτʼ ἄποινα
urn:cts:greekLit:tlg0012.tlg001.allen:22.350#στήσωσʼ ἐνθάδʼ ἄγοντες , ὑπόσχωνται δὲ καὶ ἄλλα ,
urn:cts:greekLit:tlg0012.tlg001.allen:22.351#οὐδʼ εἴ κέν σʼ αὐτὸν χρυσῷ ἐρύσασθαι ἀνώγοι
urn:cts:greekLit:tlg0012.tlg001.allen:22.352#Δαρδανίδης Πρίαμος · οὐδʼ ὧς σέ γε πότνια μήτηρ
urn:cts:greekLit:tlg0012.tlg001.allen:22.353#ἐνθεμένη λεχέεσσι γοήσεται ὃν τέκεν αὐτή ,
urn:cts:greekLit:tlg0012.tlg001.allen:22.354#ἀλλὰ κύνες τε καὶ οἰωνοὶ κατὰ πάντα δάσονται .
urn:cts:greekLit:tlg0012.tlg001.allen:22.355#τὸν δὲ καταθνῄσκων προσέφη κορυθαίολος Ἕκτωρ ·
urn:cts:greekLit:tlg0012.tlg001.allen:22.356#ἦ σʼ εὖ γιγνώσκων προτιόσσομαι , οὐδʼ ἄρʼ ἔμελλον
urn:cts:greekLit:tlg0012.tlg001.allen:22.357#πείσειν · ἦ γὰρ σοί γε σιδήρεος ἐν φρεσὶ θυμός .
urn:cts:greekLit:tlg0012.tlg001.allen:22.358#φράζεο νῦν , μή τοί τι θεῶν μήνιμα γένωμαι
urn:cts:greekLit:tlg0012.tlg001.allen:22.359#ἤματι τῷ ὅτε κέν σε Πάρις καὶ Φοῖβος Ἀπόλλων
urn:cts:greekLit:tlg0012.tlg001.allen:22.360#ἐσθλὸν ἐόντʼ ὀλέσωσιν ἐνὶ Σκαιῇσι πύλῃσιν .
urn:cts:greekLit:tlg0012.tlg001.allen:22.361#ὣς ἄρα μιν εἰπόντα τέλος θανάτοιο κάλυψε ,
urn:cts:greekLit:tlg0012.tlg001.allen:22.362#ψυχὴ δʼ ἐκ ῥεθέων πταμένη Ἄϊδος δὲ βεβήκει
urn:cts:greekLit:tlg0012.tlg001.allen:22.363#ὃν πότμον γοόωσα λιποῦσʼ ἀνδροτῆτα καὶ ἥβην .
urn:cts:greekLit:tlg0012.tlg001.allen:22.364#τὸν καὶ τεθνηῶτα προσηύδα δῖος Ἀχιλλεύς ·
urn:cts:greekLit:tlg0012.tlg001.allen:22.365#τέθναθι · κῆρα δʼ ἐγὼ τότε δέξομαι ὁππότε κεν δὴ
urn:cts:greekLit:tlg0012.tlg001.allen:22.366#Ζεὺς ἐθέλῃ τελέσαι ἠδʼ ἀθάνατοι θεοὶ ἄλλοι .
urn:cts:greekLit:tlg0012.tlg001.allen:22.367#ἦ ῥα , καὶ ἐκ νεκροῖο ἐρύσσατο χάλκεον ἔγχος ,
urn:cts:greekLit:tlg0012.tlg001.allen:22.368#καὶ τό γʼ ἄνευθεν ἔθηχʼ , ὃ δʼ ἀπʼ ὤμων τεύχεʼ ἐσύλα
urn:cts:greekLit:tlg0012.tlg001.allen:22.369#αἱματόεντʼ · ἄλλοι δὲ περίδραμον υἷες Ἀχαιῶν ,
urn:cts:greekLit:tlg0012.tlg001.allen:22.370#οἳ καὶ θηήσαντο φυὴν καὶ εἶδος ἀγητὸν
urn:cts:greekLit:tlg0012.tlg001.allen:22.371#Ἕκτορος · οὐδʼ ἄρα οἵ τις ἀνουτητί γε παρέστη .
urn:cts:greekLit:tlg0012.tlg001.allen:22.372#ὧδε δέ τις εἴπεσκεν ἰδὼν ἐς πλησίον ἄλλον ·
urn:cts:greekLit:tlg0012.tlg001.allen:22.373#ὢ πόποι , ἦ μάλα δὴ μαλακώτερος ἀμφαφάασθαι
urn:cts:greekLit:tlg0012.tlg001.allen:22.374#Ἕκτωρ ἢ ὅτε νῆας ἐνέπρησεν πυρὶ κηλέῳ .
urn:cts:greekLit:tlg0012.tlg001.allen:22.375#ὣς ἄρα τις εἴπεσκε καὶ οὐτήσασκε παραστάς .
urn:cts:greekLit:tlg0012.tlg001.allen:22.376#τὸν δʼ ἐπεὶ ἐξενάριξε ποδάρκης δῖος Ἀχιλλεύς ,
urn:cts:greekLit:tlg0012.tlg001.allen:22.377#στὰς ἐν Ἀχαιοῖσιν ἔπεα πτερόεντʼ ἀγόρευεν ·
urn:cts:greekLit:tlg0012.tlg001.allen:22.378#ὦ φίλοι Ἀργείων ἡγήτορες ἠδὲ μέδοντες
urn:cts:greekLit:tlg0012.tlg001.allen:22.379#ἐπεὶ δὴ τόνδʼ ἄνδρα θεοὶ δαμάσασθαι ἔδωκαν ,
urn:cts:greekLit:tlg0012.tlg001.allen:22.380#ὃς κακὰ πόλλʼ ἔρρεξεν ὅσʼ οὐ σύμπαντες οἱ ἄλλοι ,
urn:cts:greekLit:tlg0012.tlg001.allen:22.381#εἰ δʼ ἄγετʼ ἀμφὶ πόλιν σὺν τεύχεσι πειρηθῶμεν ,
urn:cts:greekLit:tlg0012.tlg001.allen:22.382#ὄφρά κʼ ἔτι γνῶμεν Τρώων νόον ὅν τινʼ ἔχουσιν ,
urn:cts:greekLit:tlg0012.tlg001.allen:22.383#ἢ καταλείψουσιν πόλιν ἄκρην τοῦδε πεσόντος ,
urn:cts:greekLit:tlg0012.tlg001.allen:22.384#ἦε μένειν μεμάασι καὶ Ἕκτορος οὐκέτʼ ἐόντος .
urn:cts:greekLit:tlg0012.tlg001.allen:22.385#ἀλλὰ τί ἤ μοι ταῦτα φίλος διελέξατο θυμός ;
urn:cts:greekLit:tlg0012.tlg001.allen:22.386#κεῖται πὰρ νήεσσι νέκυς ἄκλαυτος ἄθαπτος
urn:cts:greekLit:tlg0012.tlg001.allen:22.387#Πάτροκλος · τοῦ δʼ οὐκ ἐπιλήσομαι , ὄφρʼ ἂν ἔγωγε
urn:cts:greekLit:tlg0012.tlg001.allen:22.388#ζωοῖσιν μετέω καί μοι φίλα γούνατʼ ὀρώρῃ ·
urn:cts:greekLit:tlg0012.tlg001.allen:22.389#εἰ δὲ θανόντων περ καταλήθοντʼ εἰν Ἀΐδαο
urn:cts:greekLit:tlg0012.tlg001.allen:22.390#αὐτὰρ ἐγὼ καὶ κεῖθι φίλου μεμνήσομʼ ἑταίρου .
urn:cts:greekLit:tlg0012.tlg001.allen:22.391#νῦν δʼ ἄγʼ ἀείδοντες παιήονα κοῦροι Ἀχαιῶν
urn:cts:greekLit:tlg0012.tlg001.allen:22.392#νηυσὶν ἔπι γλαφυρῇσι νεώμεθα , τόνδε δʼ ἄγωμεν .
urn:cts:greekLit:tlg0012.tlg001.allen:22.393#ἠράμεθα μέγα κῦδος · ἐπέφνομεν Ἕκτορα δῖον ,
urn:cts:greekLit:tlg0012.tlg001.allen:22.394#ᾧ Τρῶες κατὰ ἄστυ θεῷ ὣς εὐχετόωντο .
urn:cts:greekLit:tlg0012.tlg001.allen:22.395#ἦ ῥα , καὶ Ἕκτορα δῖον ἀεικέα μήδετο ἔργα .
urn:cts:greekLit:tlg0012.tlg001.allen:22.396#ἀμφοτέρων μετόπισθε ποδῶν τέτρηνε τένοντε
urn:cts:greekLit:tlg0012.tlg001.allen:22.397#ἐς σφυρὸν ἐκ πτέρνης , βοέους δʼ ἐξῆπτεν ἱμάντας ,
urn:cts:greekLit:tlg0012.tlg001.allen:22.398#ἐκ δίφροιο δʼ ἔδησε , κάρη δʼ ἕλκεσθαι ἔασεν ·
urn:cts:greekLit:tlg0012.tlg001.allen:22.399#ἐς δίφρον δʼ ἀναβὰς ἀνά τε κλυτὰ τεύχεʼ ἀείρας
urn:cts:greekLit:tlg0012.tlg001.allen:22.400#μάστιξέν ῥʼ ἐλάαν , τὼ δʼ οὐκ ἀέκοντε πετέσθην .
urn:cts:greekLit:tlg0012.tlg001.allen:22.401#τοῦ δʼ ἦν ἑλκομένοιο κονίσαλος , ἀμφὶ δὲ χαῖται
urn:cts:greekLit:tlg0012.tlg001.allen:22.402#κυάνεαι πίτναντο , κάρη δʼ ἅπαν ἐν κονίῃσι
urn:cts:greekLit:tlg0012.tlg001.allen:22.403#κεῖτο πάρος χαρίεν · τότε δὲ Ζεὺς δυσμενέεσσι
urn:cts:greekLit:tlg0012.tlg001.allen:22.404#δῶκεν ἀεικίσσασθαι ἑῇ ἐν πατρίδι γαίῃ .
urn:cts:greekLit:tlg0012.tlg001.allen:22.405#ὣς τοῦ μὲν κεκόνιτο κάρη ἅπαν · ἣ δέ νυ μήτηρ
urn:cts:greekLit:tlg0012.tlg001.allen:22.406#τίλλε κόμην , ἀπὸ δὲ λιπαρὴν ἔρριψε καλύπτρην
urn:cts:greekLit:tlg0012.tlg001.allen:22.407#τηλόσε , κώκυσεν δὲ μάλα μέγα παῖδʼ ἐσιδοῦσα ·
urn:cts:greekLit:tlg0012.tlg001.allen:22.408#ᾤμωξεν δʼ ἐλεεινὰ πατὴρ φίλος , ἀμφὶ δὲ λαοὶ
urn:cts:greekLit:tlg0012.tlg001.allen:22.409#κωκυτῷ τʼ εἴχοντο καὶ οἰμωγῇ κατὰ ἄστυ .
urn:cts:greekLit:tlg0012.tlg001.allen:22.410#τῷ δὲ μάλιστʼ ἄρʼ ἔην ἐναλίγκιον ὡς εἰ ἅπασα
urn:cts:greekLit:tlg0012.tlg001.allen:22.411#Ἴλιος ὀφρυόεσσα πυρὶ σμύχοιτο κατʼ ἄκρης .
urn:cts:greekLit:tlg0012.tlg001.allen:22.412#λαοὶ μέν ῥα γέροντα μόγις ἔχον ἀσχαλόωντα
urn:cts:greekLit:tlg0012.tlg001.allen:22.413#ἐξελθεῖν μεμαῶτα πυλάων Δαρδανιάων .
urn:cts:greekLit:tlg0012.tlg001.allen:22.414#πάντας δʼ ἐλλιτάνευε κυλινδόμενος κατὰ κόπρον ,
urn:cts:greekLit:tlg0012.tlg001.allen:22.415#ἐξονομακλήδην ὀνομάζων ἄνδρα ἕκαστον ·
urn:cts:greekLit:tlg0012.tlg001.allen:22.416#σχέσθε φίλοι , καί μʼ οἶον ἐάσατε κηδόμενοί περ
urn:cts:greekLit:tlg0012.tlg001.allen:22.417#ἐξελθόντα πόληος ἱκέσθʼ ἐπὶ νῆας Ἀχαιῶν .
urn:cts:greekLit:tlg0012.tlg001.allen:22.418#λίσσωμʼ ἀνέρα τοῦτον ἀτάσθαλον ὀβριμοεργόν ,
urn:cts:greekLit:tlg0012.tlg001.allen:22.419#ἤν πως ἡλικίην αἰδέσσεται ἠδʼ ἐλεήσῃ
urn:cts:greekLit:tlg0012.tlg001.allen:22.420#γῆρας · καὶ δέ νυ τῷ γε πατὴρ τοιόσδε τέτυκται
urn:cts:greekLit:tlg0012.tlg001.allen:22.421#Πηλεύς , ὅς μιν ἔτικτε καὶ ἔτρεφε πῆμα γενέσθαι
urn:cts:greekLit:tlg0012.tlg001.allen:22.422#Τρωσί · μάλιστα δʼ ἐμοὶ περὶ πάντων ἄλγεʼ ἔθηκε .
urn:cts:greekLit:tlg0012.tlg001.allen:22.423#τόσσους γάρ μοι παῖδας ἀπέκτανε τηλεθάοντας ·
urn:cts:greekLit:tlg0012.tlg001.allen:22.424#τῶν πάντων οὐ τόσσον ὀδύρομαι ἀχνύμενός περ
urn:cts:greekLit:tlg0012.tlg001.allen:22.425#ὡς ἑνός , οὗ μʼ ἄχος ὀξὺ κατοίσεται Ἄϊδος εἴσω ,
urn:cts:greekLit:tlg0012.tlg001.allen:22.426#Ἕκτορος · ὡς ὄφελεν θανέειν ἐν χερσὶν ἐμῇσι ·
urn:cts:greekLit:tlg0012.tlg001.allen:22.427#τώ κε κορεσσάμεθα κλαίοντέ τε μυρομένω τε
urn:cts:greekLit:tlg0012.tlg001.allen:22.428#μήτηρ θʼ , ἥ μιν ἔτικτε δυσάμμορος , ἠδʼ ἐγὼ αὐτός .
urn:cts:greekLit:tlg0012.tlg001.allen:22.429#ὣς ἔφατο κλαίων , ἐπὶ δὲ στενάχοντο πολῖται ·
urn:cts:greekLit:tlg0012.tlg001.allen:22.430#Τρῳῇσιν δʼ Ἑκάβη ἁδινοῦ ἐξῆρχε γόοιο ·
urn:cts:greekLit:tlg0012.tlg001.allen:22.431#τέκνον ἐγὼ δειλή · τί νυ βείομαι αἰνὰ παθοῦσα
urn:cts:greekLit:tlg0012.tlg001.allen:22.432#σεῦ ἀποτεθνηῶτος ; ὅ μοι νύκτάς τε καὶ ἦμαρ
urn:cts:greekLit:tlg0012.tlg001.allen:22.433#εὐχωλὴ κατὰ ἄστυ πελέσκεο , πᾶσί τʼ ὄνειαρ
urn:cts:greekLit:tlg0012.tlg001.allen:22.434#Τρωσί τε καὶ Τρῳῇσι κατὰ πτόλιν , οἵ σε θεὸν ὣς
urn:cts:greekLit:tlg0012.tlg001.allen:22.435#δειδέχατʼ · ἦ γὰρ καί σφι μάλα μέγα κῦδος ἔησθα
urn:cts:greekLit:tlg0012.tlg001.allen:22.436#ζωὸς ἐών · νῦν αὖ θάνατος καὶ μοῖρα κιχάνει .
urn:cts:greekLit:tlg0012.tlg001.allen:22.437#ὣς ἔφατο κλαίουσʼ , ἄλοχος δʼ οὔ πώ τι πέπυστο
urn:cts:greekLit:tlg0012.tlg001.allen:22.438#Ἕκτορος · οὐ γάρ οἵ τις ἐτήτυμος ἄγγελος ἐλθὼν
urn:cts:greekLit:tlg0012.tlg001.allen:22.439#ἤγγειλʼ ὅττί ῥά οἱ πόσις ἔκτοθι μίμνε πυλάων ,
urn:cts:greekLit:tlg0012.tlg001.allen:22.440#ἀλλʼ ἥ γʼ ἱστὸν ὕφαινε μυχῷ δόμου ὑψηλοῖο
urn:cts:greekLit:tlg0012.tlg001.allen:22.441#δίπλακα πορφυρέην , ἐν δὲ θρόνα ποικίλʼ ἔπασσε .
urn:cts:greekLit:tlg0012.tlg001.allen:22.442#κέκλετο δʼ ἀμφιπόλοισιν ἐϋπλοκάμοις κατὰ δῶμα
urn:cts:greekLit:tlg0012.tlg001.allen:22.443#ἀμφὶ πυρὶ στῆσαι τρίποδα μέγαν , ὄφρα πέλοιτο
urn:cts:greekLit:tlg0012.tlg001.allen:22.444#Ἕκτορι θερμὰ λοετρὰ μάχης ἐκ νοστήσαντι
urn:cts:greekLit:tlg0012.tlg001.allen:22.445#νηπίη , οὐδʼ ἐνόησεν ὅ μιν μάλα τῆλε λοετρῶν
urn:cts:greekLit:tlg0012.tlg001.allen:22.446#χερσὶν Ἀχιλλῆος δάμασε γλαυκῶπις Ἀθήνη .
urn:cts:greekLit:tlg0012.tlg001.allen:22.447#κωκυτοῦ δʼ ἤκουσε καὶ οἰμωγῆς ἀπὸ πύργου ·
urn:cts:greekLit:tlg0012.tlg001.allen:22.448#τῆς δʼ ἐλελίχθη γυῖα , χαμαὶ δέ οἱ ἔκπεσε κερκίς ·
urn:cts:greekLit:tlg0012.tlg001.allen:22.449#ἣ δʼ αὖτις δμῳῇσιν ἐϋπλοκάμοισι μετηύδα ·
urn:cts:greekLit:tlg0012.tlg001.allen:22.450#δεῦτε δύω μοι ἕπεσθον , ἴδωμʼ ὅτινʼ ἔργα τέτυκται .
urn:cts:greekLit:tlg0012.tlg001.allen:22.451#αἰδοίης ἑκυρῆς ὀπὸς ἔκλυον , ἐν δʼ ἐμοὶ αὐτῇ
urn:cts:greekLit:tlg0012.tlg001.allen:22.452#στήθεσι πάλλεται ἦτορ ἀνὰ στόμα , νέρθε δὲ γοῦνα
urn:cts:greekLit:tlg0012.tlg001.allen:22.453#πήγνυται · ἐγγὺς δή τι κακὸν Πριάμοιο τέκεσσιν .
urn:cts:greekLit:tlg0012.tlg001.allen:22.454#αἲ γὰρ ἀπʼ οὔατος εἴη ἐμεῦ ἔπος · ἀλλὰ μάλʼ αἰνῶς
urn:cts:greekLit:tlg0012.tlg001.allen:22.455#δείδω μὴ δή μοι θρασὺν Ἕκτορα δῖος Ἀχιλλεὺς
urn:cts:greekLit:tlg0012.tlg001.allen:22.456#μοῦνον ἀποτμήξας πόλιος πεδίον δὲ δίηται ,
urn:cts:greekLit:tlg0012.tlg001.allen:22.457#καὶ δή μιν καταπαύσῃ ἀγηνορίης ἀλεγεινῆς
urn:cts:greekLit:tlg0012.tlg001.allen:22.458#ἥ μιν ἔχεσκʼ , ἐπεὶ οὔ ποτʼ ἐνὶ πληθυῖ μένεν ἀνδρῶν ,
urn:cts:greekLit:tlg0012.tlg001.allen:22.459#ἀλλὰ πολὺ προθέεσκε , τὸ ὃν μένος οὐδενὶ εἴκων .
urn:cts:greekLit:tlg0012.tlg001.allen:22.460#ὣς φαμένη μεγάροιο διέσσυτο μαινάδι ἴση
urn:cts:greekLit:tlg0012.tlg001.allen:22.461#παλλομένη κραδίην · ἅμα δʼ ἀμφίπολοι κίον αὐτῇ
urn:cts:greekLit:tlg0012.tlg001.allen:22.462#αὐτὰρ ἐπεὶ πύργόν τε καὶ ἀνδρῶν ἷξεν ὅμιλον
urn:cts:greekLit:tlg0012.tlg001.allen:22.463#ἔστη παπτήνασʼ ἐπὶ τείχεϊ , τὸν δὲ νόησεν
urn:cts:greekLit:tlg0012.tlg001.allen:22.464#ἑλκόμενον πρόσθεν πόλιος · ταχέες δέ μιν ἵπποι
urn:cts:greekLit:tlg0012.tlg001.allen:22.465#ἕλκον ἀκηδέστως κοίλας ἐπὶ νῆας Ἀχαιῶν .
urn:cts:greekLit:tlg0012.tlg001.allen:22.466#τὴν δὲ κατʼ ὀφθαλμῶν ἐρεβεννὴ νὺξ ἐκάλυψεν ,
urn:cts:greekLit:tlg0012.tlg001.allen:22.467#ἤριπε δʼ ἐξοπίσω , ἀπὸ δὲ ψυχὴν ἐκάπυσσε .
urn:cts:greekLit:tlg0012.tlg001.allen:22.468#τῆλε δʼ ἀπὸ κρατὸς βάλε δέσματα σιγαλόεντα ,
urn:cts:greekLit:tlg0012.tlg001.allen:22.469#ἄμπυκα κεκρύφαλόν τε ἰδὲ πλεκτὴν ἀναδέσμην
urn:cts:greekLit:tlg0012.tlg001.allen:22.470#κρήδεμνόν θʼ , ὅ ῥά οἱ δῶκε χρυσῆ Ἀφροδίτη
urn:cts:greekLit:tlg0012.tlg001.allen:22.471#ἤματι τῷ ὅτε μιν κορυθαίολος ἠγάγεθʼ Ἕκτωρ
urn:cts:greekLit:tlg0012.tlg001.allen:22.472#ἐκ δόμου Ἠετίωνος , ἐπεὶ πόρε μυρία ἕδνα .
urn:cts:greekLit:tlg0012.tlg001.allen:22.473#ἀμφὶ δέ μιν γαλόῳ τε καὶ εἰνατέρες ἅλις ἔσταν ,
urn:cts:greekLit:tlg0012.tlg001.allen:22.474#αἵ ἑ μετὰ σφίσιν εἶχον ἀτυζομένην ἀπολέσθαι .
urn:cts:greekLit:tlg0012.tlg001.allen:22.475#ἣ δʼ ἐπεὶ οὖν ἔμπνυτο καὶ ἐς φρένα θυμὸς ἀγέρθη
urn:cts:greekLit:tlg0012.tlg001.allen:22.476#ἀμβλήδην γοόωσα μετὰ Τρῳῇσιν ἔειπεν ·
urn:cts:greekLit:tlg0012.tlg001.allen:22.477#Ἕκτορ ἐγὼ δύστηνος · ἰῇ ἄρα γεινόμεθʼ αἴσῃ
urn:cts:greekLit:tlg0012.tlg001.allen:22.478#ἀμφότεροι , σὺ μὲν ἐν Τροίῃ Πριάμου κατὰ δῶμα ,
urn:cts:greekLit:tlg0012.tlg001.allen:22.479#αὐτὰρ ἐγὼ Θήβῃσιν ὑπὸ Πλάκῳ ὑληέσσῃ
urn:cts:greekLit:tlg0012.tlg001.allen:22.480#ἐν δόμῳ Ἠετίωνος , ὅ μʼ ἔτρεφε τυτθὸν ἐοῦσαν
urn:cts:greekLit:tlg0012.tlg001.allen:22.481#δύσμορος αἰνόμορον · ὡς μὴ ὤφελλε τεκέσθαι .
urn:cts:greekLit:tlg0012.tlg001.allen:22.482#νῦν δὲ σὺ μὲν Ἀΐδαο δόμους ὑπὸ κεύθεσι γαίης
urn:cts:greekLit:tlg0012.tlg001.allen:22.483#ἔρχεαι , αὐτὰρ ἐμὲ στυγερῷ ἐνὶ πένθεϊ λείπεις
urn:cts:greekLit:tlg0012.tlg001.allen:22.484#χήρην ἐν μεγάροισι · πάϊς δʼ ἔτι νήπιος αὔτως ,
urn:cts:greekLit:tlg0012.tlg001.allen:22.485#ὃν τέκομεν σύ τʼ ἐγώ τε δυσάμμοροι · οὔτε σὺ τούτῳ
urn:cts:greekLit:tlg0012.tlg001.allen:22.486#ἔσσεαι Ἕκτορ ὄνειαρ ἐπεὶ θάνες , οὔτε σοὶ οὗτος .
urn:cts:greekLit:tlg0012.tlg001.allen:22.487#ἤν περ γὰρ πόλεμόν γε φύγῃ πολύδακρυν Ἀχαιῶν ,
urn:cts:greekLit:tlg0012.tlg001.allen:22.488#αἰεί τοι τούτῳ γε πόνος καὶ κήδεʼ ὀπίσσω
urn:cts:greekLit:tlg0012.tlg001.allen:22.489#ἔσσοντʼ · ἄλλοι γάρ οἱ ἀπουρίσσουσιν ἀρούρας .
urn:cts:greekLit:tlg0012.tlg001.allen:22.490#ἦμαρ δʼ ὀρφανικὸν παναφήλικα παῖδα τίθησι ·
urn:cts:greekLit:tlg0012.tlg001.allen:22.491#πάντα δʼ ὑπεμνήμυκε , δεδάκρυνται δὲ παρειαί ,
urn:cts:greekLit:tlg0012.tlg001.allen:22.492#δευόμενος δέ τʼ ἄνεισι πάϊς ἐς πατρὸς ἑταίρους ,
urn:cts:greekLit:tlg0012.tlg001.allen:22.493#ἄλλον μὲν χλαίνης ἐρύων , ἄλλον δὲ χιτῶνος ·
urn:cts:greekLit:tlg0012.tlg001.allen:22.494#τῶν δʼ ἐλεησάντων κοτύλην τις τυτθὸν ἐπέσχε ·
urn:cts:greekLit:tlg0012.tlg001.allen:22.495#χείλεα μέν τʼ ἐδίηνʼ , ὑπερῴην δʼ οὐκ ἐδίηνε .
urn:cts:greekLit:tlg0012.tlg001.allen:22.496#τὸν δὲ καὶ ἀμφιθαλὴς ἐκ δαιτύος ἐστυφέλιξε
urn:cts:greekLit:tlg0012.tlg001.allen:22.497#χερσὶν πεπλήγων καὶ ὀνειδείοισιν ἐνίσσων ·
urn:cts:greekLit:tlg0012.tlg001.allen:22.498#ἔρρʼ οὕτως · οὐ σός γε πατὴρ μεταδαίνυται ἡμῖν .
urn:cts:greekLit:tlg0012.tlg001.allen:22.499#δακρυόεις δέ τʼ ἄνεισι πάϊς ἐς μητέρα χήρην
urn:cts:greekLit:tlg0012.tlg001.allen:22.500#Ἀστυάναξ , ὃς πρὶν μὲν ἑοῦ ἐπὶ γούνασι πατρὸς
urn:cts:greekLit:tlg0012.tlg001.allen:22.501#μυελὸν οἶον ἔδεσκε καὶ οἰῶν πίονα δημόν ·
urn:cts:greekLit:tlg0012.tlg001.allen:22.502#αὐτὰρ ὅθʼ ὕπνος ἕλοι , παύσαιτό τε νηπιαχεύων ,
urn:cts:greekLit:tlg0012.tlg001.allen:22.503#εὕδεσκʼ ἐν λέκτροισιν ἐν ἀγκαλίδεσσι τιθήνης
urn:cts:greekLit:tlg0012.tlg001.allen:22.504#εὐνῇ ἔνι μαλακῇ θαλέων ἐμπλησάμενος κῆρ ·
urn:cts:greekLit:tlg0012.tlg001.allen:22.505#νῦν δʼ ἂν πολλὰ πάθῃσι φίλου ἀπὸ πατρὸς ἁμαρτὼν
urn:cts:greekLit:tlg0012.tlg001.allen:22.506#Ἀστυάναξ , ὃν Τρῶες ἐπίκλησιν καλέουσιν ·
urn:cts:greekLit:tlg0012.tlg001.allen:22.507#οἶος γάρ σφιν ἔρυσο πύλας καὶ τείχεα μακρά .
urn:cts:greekLit:tlg0012.tlg001.allen:22.508#νῦν δὲ σὲ μὲν παρὰ νηυσὶ κορωνίσι νόσφι τοκήων
urn:cts:greekLit:tlg0012.tlg001.allen:22.509#αἰόλαι εὐλαὶ ἔδονται , ἐπεί κε κύνες κορέσωνται
urn:cts:greekLit:tlg0012.tlg001.allen:22.510#γυμνόν · ἀτάρ τοι εἵματʼ ἐνὶ μεγάροισι κέονται
urn:cts:greekLit:tlg0012.tlg001.allen:22.511#λεπτά τε καὶ χαρίεντα τετυγμένα χερσὶ γυναικῶν .
urn:cts:greekLit:tlg0012.tlg001.allen:22.512#ἀλλʼ ἤτοι τάδε πάντα καταφλέξω πυρὶ κηλέῳ
urn:cts:greekLit:tlg0012.tlg001.allen:22.513#οὐδὲν σοί γʼ ὄφελος , ἐπεὶ οὐκ ἐγκείσεαι αὐτοῖς ,
urn:cts:greekLit:tlg0012.tlg001.allen:22.514#ἀλλὰ πρὸς Τρώων καὶ Τρωϊάδων κλέος εἶναι .
urn:cts:greekLit:tlg0012.tlg001.allen:22.515#ὣς ἔφατο κλαίουσʼ , ἐπὶ δὲ στενάχοντο γυναῖκες .
urn:cts:greekLit:tlg0012.tlg001.allen:23.1#ὣς οἳ μὲν στενάχοντο κατὰ πτόλιν · αὐτὰρ Ἀχαιοὶ
urn:cts:greekLit:tlg0012.tlg001.allen:23.2#ἐπεὶ δὴ νῆάς τε καὶ Ἑλλήσποντον ἵκοντο ,
urn:cts:greekLit:tlg0012.tlg001.allen:23.3#οἳ μὲν ἄρʼ ἐσκίδναντο ἑὴν ἐπὶ νῆα ἕκαστος ,
urn:cts:greekLit:tlg0012.tlg001.allen:23.4#Μυρμιδόνας δʼ οὐκ εἴα ἀποσκίδνασθαι Ἀχιλλεύς ,
urn:cts:greekLit:tlg0012.tlg001.allen:23.5#ἀλλʼ ὅ γε οἷς ἑτάροισι φιλοπτολέμοισι μετηύδα ·
urn:cts:greekLit:tlg0012.tlg001.allen:23.6#Μυρμιδόνες ταχύπωλοι ἐμοὶ ἐρίηρες ἑταῖροι
urn:cts:greekLit:tlg0012.tlg001.allen:23.7#μὴ δή πω ὑπʼ ὄχεσφι λυώμεθα μώνυχας ἵππους ,
urn:cts:greekLit:tlg0012.tlg001.allen:23.8#ἀλλʼ αὐτοῖς ἵπποισι καὶ ἅρμασιν ἆσσον ἰόντες
urn:cts:greekLit:tlg0012.tlg001.allen:23.9#Πάτροκλον κλαίωμεν · ὃ γὰρ γέρας ἐστὶ θανόντων .
urn:cts:greekLit:tlg0012.tlg001.allen:23.10#αὐτὰρ ἐπεί κʼ ὀλοοῖο τεταρπώμεσθα γόοιο ,
urn:cts:greekLit:tlg0012.tlg001.allen:23.11#ἵππους λυσάμενοι δορπήσομεν ἐνθάδε πάντες .
urn:cts:greekLit:tlg0012.tlg001.allen:23.12#ὣς ἔφαθʼ , οἳ δʼ ᾤμωξαν ἀολλέες , ἦρχε δʼ Ἀχιλλεύς .
urn:cts:greekLit:tlg0012.tlg001.allen:23.13#οἳ δὲ τρὶς περὶ νεκρὸν ἐΰτριχας ἤλασαν ἵππους
urn:cts:greekLit:tlg0012.tlg001.allen:23.14#μυρόμενοι · μετὰ δέ σφι Θέτις γόου ἵμερον ὦρσε .
urn:cts:greekLit:tlg0012.tlg001.allen:23.15#δεύοντο ψάμαθοι , δεύοντο δὲ τεύχεα φωτῶν
urn:cts:greekLit:tlg0012.tlg001.allen:23.16#δάκρυσι · τοῖον γὰρ πόθεον μήστωρα φόβοιο .
urn:cts:greekLit:tlg0012.tlg001.allen:23.17#τοῖσι δὲ Πηλεΐδης ἁδινοῦ ἐξῆρχε γόοιο
urn:cts:greekLit:tlg0012.tlg001.allen:23.18#χεῖρας ἐπʼ ἀνδροφόνους θέμενος στήθεσσιν ἑταίρου ·
urn:cts:greekLit:tlg0012.tlg001.allen:23.19#χαῖρέ μοι ὦ Πάτροκλε καὶ εἰν Ἀΐδαο δόμοισι ·
urn:cts:greekLit:tlg0012.tlg001.allen:23.20#πάντα γὰρ ἤδη τοι τελέω τὰ πάροιθεν ὑπέστην
urn:cts:greekLit:tlg0012.tlg001.allen:23.21#Ἕκτορα δεῦρʼ ἐρύσας δώσειν κυσὶν ὠμὰ δάσασθαι ,
urn:cts:greekLit:tlg0012.tlg001.allen:23.22#δώδεκα δὲ προπάροιθε πυρῆς ἀποδειροτομήσειν
urn:cts:greekLit:tlg0012.tlg001.allen:23.23#Τρώων ἀγλαὰ τέκνα σέθεν κταμένοιο χολωθείς .
urn:cts:greekLit:tlg0012.tlg001.allen:23.24#ἦ ῥα καὶ Ἕκτορα δῖον ἀεικέα μήδετο ἔργα
urn:cts:greekLit:tlg0012.tlg001.allen:23.25#πρηνέα πὰρ λεχέεσσι Μενοιτιάδαο τανύσσας
urn:cts:greekLit:tlg0012.tlg001.allen:23.26#ἐν κονίῃς · οἳ δʼ ἔντεʼ ἀφωπλίζοντο ἕκαστος
urn:cts:greekLit:tlg0012.tlg001.allen:23.27#χάλκεα μαρμαίροντα , λύον δʼ ὑψηχέας ἵππους ,
urn:cts:greekLit:tlg0012.tlg001.allen:23.28#κὰδ δʼ ἷζον παρὰ νηῒ ποδώκεος Αἰακίδαο
urn:cts:greekLit:tlg0012.tlg001.allen:23.29#μυρίοι · αὐτὰρ ὃ τοῖσι τάφον μενοεικέα δαίνυ .
urn:cts:greekLit:tlg0012.tlg001.allen:23.30#πολλοὶ μὲν βόες ἀργοὶ ὀρέχθεον ἀμφὶ σιδήρῳ
urn:cts:greekLit:tlg0012.tlg001.allen:23.31#σφαζόμενοι , πολλοὶ δʼ ὄϊες καὶ μηκάδες αἶγες ·
urn:cts:greekLit:tlg0012.tlg001.allen:23.32#πολλοὶ δʼ ἀργιόδοντες ὕες θαλέθοντες ἀλοιφῇ
urn:cts:greekLit:tlg0012.tlg001.allen:23.33#εὑόμενοι τανύοντο διὰ φλογὸς Ἡφαίστοιο ·
urn:cts:greekLit:tlg0012.tlg001.allen:23.34#πάντῃ δʼ ἀμφὶ νέκυν κοτυλήρυτον ἔρρεεν αἷμα .
urn:cts:greekLit:tlg0012.tlg001.allen:23.35#αὐτὰρ τόν γε ἄνακτα ποδώκεα Πηλεΐωνα
urn:cts:greekLit:tlg0012.tlg001.allen:23.36#εἰς Ἀγαμέμνονα δῖον ἄγον βασιλῆες Ἀχαιῶν
urn:cts:greekLit:tlg0012.tlg001.allen:23.37#σπουδῇ παρπεπιθόντες ἑταίρου χωόμενον κῆρ .
urn:cts:greekLit:tlg0012.tlg001.allen:23.38#οἳ δʼ ὅτε δὴ κλισίην Ἀγαμέμνονος ἷξον ἰόντες ,
urn:cts:greekLit:tlg0012.tlg001.allen:23.39#αὐτίκα κηρύκεσσι λιγυφθόγγοισι κέλευσαν
urn:cts:greekLit:tlg0012.tlg001.allen:23.40#ἀμφὶ πυρὶ στῆσαι τρίποδα μέγαν , εἰ πεπίθοιεν
urn:cts:greekLit:tlg0012.tlg001.allen:23.41#Πηλεΐδην λούσασθαι ἄπο βρότον αἱματόεντα .
urn:cts:greekLit:tlg0012.tlg001.allen:23.42#αὐτὰρ ὅ γʼ ἠρνεῖτο στερεῶς , ἐπὶ δʼ ὅρκον ὄμοσσεν ·
urn:cts:greekLit:tlg0012.tlg001.allen:23.43#οὐ μὰ Ζῆνʼ , ὅς τίς τε θεῶν ὕπατος καὶ ἄριστος ,
urn:cts:greekLit:tlg0012.tlg001.allen:23.44#οὐ θέμις ἐστὶ λοετρὰ καρήατος ἆσσον ἱκέσθαι
urn:cts:greekLit:tlg0012.tlg001.allen:23.45#πρίν γʼ ἐνὶ Πάτροκλον θέμεναι πυρὶ σῆμά τε χεῦαι
urn:cts:greekLit:tlg0012.tlg001.allen:23.46#κείρασθαί τε κόμην , ἐπεὶ οὔ μʼ ἔτι δεύτερον ὧδε
urn:cts:greekLit:tlg0012.tlg001.allen:23.47#ἵξετʼ ἄχος κραδίην ὄφρα ζωοῖσι μετείω .
urn:cts:greekLit:tlg0012.tlg001.allen:23.48#ἀλλʼ ἤτοι νῦν μὲν στυγερῇ πειθώμεθα δαιτί ·
urn:cts:greekLit:tlg0012.tlg001.allen:23.49#ἠῶθεν δʼ ὄτρυνον ἄναξ ἀνδρῶν Ἀγάμεμνον
urn:cts:greekLit:tlg0012.tlg001.allen:23.50#ὕλην τʼ ἀξέμεναι παρά τε σχεῖν ὅσσʼ ἐπιεικὲς
urn:cts:greekLit:tlg0012.tlg001.allen:23.51#νεκρὸν ἔχοντα νέεσθαι ὑπὸ ζόφον ἠερόεντα ,
urn:cts:greekLit:tlg0012.tlg001.allen:23.52#ὄφρʼ ἤτοι τοῦτον μὲν ἐπιφλέγῃ ἀκάματον πῦρ
urn:cts:greekLit:tlg0012.tlg001.allen:23.53#θᾶσσον ἀπʼ ὀφθαλμῶν , λαοὶ δʼ ἐπὶ ἔργα τράπωνται .
urn:cts:greekLit:tlg0012.tlg001.allen:23.54#ὣς ἔφαθʼ , οἳ δʼ ἄρα τοῦ μάλα μὲν κλύον ἠδὲ πίθοντο .
urn:cts:greekLit:tlg0012.tlg001.allen:23.55#ἐσσυμένως δʼ ἄρα δόρπον ἐφοπλίσσαντες ἕκαστοι
urn:cts:greekLit:tlg0012.tlg001.allen:23.56#δαίνυντʼ , οὐδέ τι θυμὸς ἐδεύετο δαιτὸς ἐΐσης .
urn:cts:greekLit:tlg0012.tlg001.allen:23.57#αὐτὰρ ἐπεὶ πόσιος καὶ ἐδητύος ἐξ ἔρον ἕντο ,
urn:cts:greekLit:tlg0012.tlg001.allen:23.58#οἳ μὲν κακκείοντες ἔβαν κλισίην δὲ ἕκαστος ,
urn:cts:greekLit:tlg0012.tlg001.allen:23.59#Πηλεΐδης δʼ ἐπὶ θινὶ πολυφλοίσβοιο θαλάσσης
urn:cts:greekLit:tlg0012.tlg001.allen:23.60#κεῖτο βαρὺ στενάχων πολέσιν μετὰ Μυρμιδόνεσσιν
urn:cts:greekLit:tlg0012.tlg001.allen:23.61#ἐν καθαρῷ , ὅθι κύματʼ ἐπʼ ἠϊόνος κλύζεσκον ·
urn:cts:greekLit:tlg0012.tlg001.allen:23.62#εὖτε τὸν ὕπνος ἔμαρπτε λύων μελεδήματα θυμοῦ
urn:cts:greekLit:tlg0012.tlg001.allen:23.63#νήδυμος ἀμφιχυθείς · μάλα γὰρ κάμε φαίδιμα γυῖα
urn:cts:greekLit:tlg0012.tlg001.allen:23.64#Ἕκτορʼ ἐπαΐσσων προτὶ Ἴλιον ἠνεμόεσσαν ·
urn:cts:greekLit:tlg0012.tlg001.allen:23.65#ἦλθε δʼ ἐπὶ ψυχὴ Πατροκλῆος δειλοῖο
urn:cts:greekLit:tlg0012.tlg001.allen:23.66#πάντʼ αὐτῷ μέγεθός τε καὶ ὄμματα κάλʼ ἐϊκυῖα
urn:cts:greekLit:tlg0012.tlg001.allen:23.67#καὶ φωνήν , καὶ τοῖα περὶ χροῒ εἵματα ἕστο ·
urn:cts:greekLit:tlg0012.tlg001.allen:23.68#στῆ δʼ ἄρʼ ὑπὲρ κεφαλῆς καί μιν πρὸς μῦθον ἔειπεν ·
urn:cts:greekLit:tlg0012.tlg001.allen:23.69#εὕδεις , αὐτὰρ ἐμεῖο λελασμένος ἔπλευ Ἀχιλλεῦ .
urn:cts:greekLit:tlg0012.tlg001.allen:23.70#οὐ μέν μευ ζώοντος ἀκήδεις , ἀλλὰ θανόντος ·
urn:cts:greekLit:tlg0012.tlg001.allen:23.71#θάπτέ με ὅττι τάχιστα πύλας Ἀΐδαο περήσω .
urn:cts:greekLit:tlg0012.tlg001.allen:23.72#τῆλέ με εἴργουσι ψυχαὶ εἴδωλα καμόντων ,
urn:cts:greekLit:tlg0012.tlg001.allen:23.73#οὐδέ μέ πω μίσγεσθαι ὑπὲρ ποταμοῖο ἐῶσιν ,
urn:cts:greekLit:tlg0012.tlg001.allen:23.74#ἀλλʼ αὔτως ἀλάλημαι ἀνʼ εὐρυπυλὲς Ἄϊδος δῶ .
urn:cts:greekLit:tlg0012.tlg001.allen:23.75#καί μοι δὸς τὴν χεῖρʼ · ὀλοφύρομαι , οὐ γὰρ ἔτʼ αὖτις
urn:cts:greekLit:tlg0012.tlg001.allen:23.76#νίσομαι ἐξ Ἀΐδαο , ἐπήν με πυρὸς λελάχητε .
urn:cts:greekLit:tlg0012.tlg001.allen:23.77#οὐ μὲν γὰρ ζωοί γε φίλων ἀπάνευθεν ἑταίρων
urn:cts:greekLit:tlg0012.tlg001.allen:23.78#βουλὰς ἑζόμενοι βουλεύσομεν , ἀλλʼ ἐμὲ μὲν κὴρ
urn:cts:greekLit:tlg0012.tlg001.allen:23.79#ἀμφέχανε στυγερή , ἥ περ λάχε γιγνόμενόν περ ·
urn:cts:greekLit:tlg0012.tlg001.allen:23.80#καὶ δὲ σοὶ αὐτῷ μοῖρα , θεοῖς ἐπιείκελʼ Ἀχιλλεῦ ,
urn:cts:greekLit:tlg0012.tlg001.allen:23.81#τείχει ὕπο Τρώων εὐηφενέων ἀπολέσθαι .
urn:cts:greekLit:tlg0012.tlg001.allen:23.82#ἄλλο δέ τοι ἐρέω καὶ ἐφήσομαι αἴ κε πίθηαι ·
urn:cts:greekLit:tlg0012.tlg001.allen:23.83#μὴ ἐμὰ σῶν ἀπάνευθε τιθήμεναι ὀστέʼ Ἀχιλλεῦ ,
urn:cts:greekLit:tlg0012.tlg001.allen:23.84#ἀλλʼ ὁμοῦ ὡς ἐτράφημεν ἐν ὑμετέροισι δόμοισιν ,
urn:cts:greekLit:tlg0012.tlg001.allen:23.85#εὖτέ με τυτθὸν ἐόντα Μενοίτιος ἐξ Ὀπόεντος
urn:cts:greekLit:tlg0012.tlg001.allen:23.86#ἤγαγεν ὑμέτερόνδʼ ἀνδροκτασίης ὕπο λυγρῆς ,
urn:cts:greekLit:tlg0012.tlg001.allen:23.87#ἤματι τῷ ὅτε παῖδα κατέκτανον Ἀμφιδάμαντος
urn:cts:greekLit:tlg0012.tlg001.allen:23.88#νήπιος οὐκ ἐθέλων ἀμφʼ ἀστραγάλοισι χολωθείς ·
urn:cts:greekLit:tlg0012.tlg001.allen:23.89#ἔνθά με δεξάμενος ἐν δώμασιν ἱππότα Πηλεὺς
urn:cts:greekLit:tlg0012.tlg001.allen:23.90#ἔτραφέ τʼ ἐνδυκέως καὶ σὸν θεράποντʼ ὀνόμηνεν ·
urn:cts:greekLit:tlg0012.tlg001.allen:23.91#ὣς δὲ καὶ ὀστέα νῶϊν ὁμὴ σορὸς ἀμφικαλύπτοι
urn:cts:greekLit:tlg0012.tlg001.allen:23.92#χρύσεος ἀμφιφορεύς , τόν τοι πόρε πότνια μήτηρ .
urn:cts:greekLit:tlg0012.tlg001.allen:23.93#τὸν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:23.94#τίπτέ μοι ἠθείη κεφαλὴ δεῦρʼ εἰλήλουθας
urn:cts:greekLit:tlg0012.tlg001.allen:23.95#καί μοι ταῦτα ἕκαστʼ ἐπιτέλλεαι ; αὐτὰρ ἐγώ τοι
urn:cts:greekLit:tlg0012.tlg001.allen:23.96#πάντα μάλʼ ἐκτελέω καὶ πείσομαι ὡς σὺ κελεύεις .
urn:cts:greekLit:tlg0012.tlg001.allen:23.97#ἀλλά μοι ἆσσον στῆθι · μίνυνθά περ ἀμφιβαλόντε
urn:cts:greekLit:tlg0012.tlg001.allen:23.98#ἀλλήλους ὀλοοῖο τεταρπώμεσθα γόοιο .
urn:cts:greekLit:tlg0012.tlg001.allen:23.99#ὣς ἄρα φωνήσας ὠρέξατο χερσὶ φίλῃσιν
urn:cts:greekLit:tlg0012.tlg001.allen:23.100#οὐδʼ ἔλαβε · ψυχὴ δὲ κατὰ χθονὸς ἠΰτε καπνὸς
urn:cts:greekLit:tlg0012.tlg001.allen:23.101#ᾤχετο τετριγυῖα · ταφὼν δʼ ἀνόρουσεν Ἀχιλλεὺς
urn:cts:greekLit:tlg0012.tlg001.allen:23.102#χερσί τε συμπλατάγησεν , ἔπος δʼ ὀλοφυδνὸν ἔειπεν ·
urn:cts:greekLit:tlg0012.tlg001.allen:23.103#ὢ πόποι ἦ ῥά τίς ἐστι καὶ εἰν Ἀΐδαο δόμοισι
urn:cts:greekLit:tlg0012.tlg001.allen:23.104#ψυχὴ καὶ εἴδωλον , ἀτὰρ φρένες οὐκ ἔνι πάμπαν ·
urn:cts:greekLit:tlg0012.tlg001.allen:23.105#παννυχίη γάρ μοι Πατροκλῆος δειλοῖο
urn:cts:greekLit:tlg0012.tlg001.allen:23.106#ψυχὴ ἐφεστήκει γοόωσά τε μυρομένη τε ,
urn:cts:greekLit:tlg0012.tlg001.allen:23.107#καί μοι ἕκαστʼ ἐπέτελλεν , ἔϊκτο δὲ θέσκελον αὐτῷ .
urn:cts:greekLit:tlg0012.tlg001.allen:23.108#ὣς φάτο , τοῖσι δὲ πᾶσιν ὑφʼ ἵμερον ὦρσε γόοιο ·
urn:cts:greekLit:tlg0012.tlg001.allen:23.109#μυρομένοισι δὲ τοῖσι φάνη ῥοδοδάκτυλος Ἠὼς
urn:cts:greekLit:tlg0012.tlg001.allen:23.110#ἀμφὶ νέκυν ἐλεεινόν . ἀτὰρ κρείων Ἀγαμέμνων
urn:cts:greekLit:tlg0012.tlg001.allen:23.111#οὐρῆάς τʼ ὄτρυνε καὶ ἀνέρας ἀξέμεν ὕλην
urn:cts:greekLit:tlg0012.tlg001.allen:23.112#πάντοθεν ἐκ κλισιῶν · ἐπὶ δʼ ἀνὴρ ἐσθλὸς ὀρώρει
urn:cts:greekLit:tlg0012.tlg001.allen:23.113#Μηριόνης θεράπων ἀγαπήνορος Ἰδομενῆος .
urn:cts:greekLit:tlg0012.tlg001.allen:23.114#οἳ δʼ ἴσαν ὑλοτόμους πελέκεας ἐν χερσὶν ἔχοντες
urn:cts:greekLit:tlg0012.tlg001.allen:23.115#σειράς τʼ εὐπλέκτους · πρὸ δʼ ἄρʼ οὐρῆες κίον αὐτῶν .
urn:cts:greekLit:tlg0012.tlg001.allen:23.116#πολλὰ δʼ ἄναντα κάταντα πάραντά τε δόχμιά τʼ ἦλθον ·
urn:cts:greekLit:tlg0012.tlg001.allen:23.117#ἀλλʼ ὅτε δὴ κνημοὺς προσέβαν πολυπίδακος Ἴδης ,
urn:cts:greekLit:tlg0012.tlg001.allen:23.118#αὐτίκʼ ἄρα δρῦς ὑψικόμους ταναήκεϊ χαλκῷ
urn:cts:greekLit:tlg0012.tlg001.allen:23.119#τάμνον ἐπειγόμενοι · ταὶ δὲ μεγάλα κτυπέουσαι
urn:cts:greekLit:tlg0012.tlg001.allen:23.120#πῖπτον · τὰς μὲν ἔπειτα διαπλήσσοντες Ἀχαιοὶ
urn:cts:greekLit:tlg0012.tlg001.allen:23.121#ἔκδεον ἡμιόνων · ταὶ δὲ χθόνα ποσσὶ δατεῦντο
urn:cts:greekLit:tlg0012.tlg001.allen:23.122#ἐλδόμεναι πεδίοιο διὰ ῥωπήϊα πυκνά .
urn:cts:greekLit:tlg0012.tlg001.allen:23.123#πάντες δʼ ὑλοτόμοι φιτροὺς φέρον · ὡς γὰρ ἀνώγει
urn:cts:greekLit:tlg0012.tlg001.allen:23.124#Μηριόνης θεράπων ἀγαπήνορος Ἰδομενῆος .
urn:cts:greekLit:tlg0012.tlg001.allen:23.125#κὰδ δʼ ἄρʼ ἐπʼ ἀκτῆς βάλλον ἐπισχερώ , ἔνθʼ ἄρʼ Ἀχιλλεὺς
urn:cts:greekLit:tlg0012.tlg001.allen:23.126#φράσσατο Πατρόκλῳ μέγα ἠρίον ἠδὲ οἷ αὐτῷ .
urn:cts:greekLit:tlg0012.tlg001.allen:23.127#αὐτὰρ ἐπεὶ πάντῃ παρακάββαλον ἄσπετον ὕλην
urn:cts:greekLit:tlg0012.tlg001.allen:23.128#ἥατʼ ἄρʼ αὖθι μένοντες ἀολλέες . αὐτὰρ Ἀχιλλεὺς
urn:cts:greekLit:tlg0012.tlg001.allen:23.129#αὐτίκα Μυρμιδόνεσσι φιλοπτολέμοισι κέλευσε
urn:cts:greekLit:tlg0012.tlg001.allen:23.130#χαλκὸν ζώννυσθαι , ζεῦξαι δʼ ὑπʼ ὄχεσφιν ἕκαστον
urn:cts:greekLit:tlg0012.tlg001.allen:23.131#ἵππους · οἳ δʼ ὄρνυντο καὶ ἐν τεύχεσσιν ἔδυνον ,
urn:cts:greekLit:tlg0012.tlg001.allen:23.132#ἂν δʼ ἔβαν ἐν δίφροισι παραιβάται ἡνίοχοί τε ,
urn:cts:greekLit:tlg0012.tlg001.allen:23.133#πρόσθε μὲν ἱππῆες , μετὰ δὲ νέφος εἵπετο πεζῶν
urn:cts:greekLit:tlg0012.tlg001.allen:23.134#μυρίοι · ἐν δὲ μέσοισι φέρον Πάτροκλον ἑταῖροι .
urn:cts:greekLit:tlg0012.tlg001.allen:23.135#θριξὶ δὲ πάντα νέκυν καταείνυσαν , ἃς ἐπέβαλλον
urn:cts:greekLit:tlg0012.tlg001.allen:23.136#κειρόμενοι · ὄπιθεν δὲ κάρη ἔχε δῖος Ἀχιλλεὺς
urn:cts:greekLit:tlg0012.tlg001.allen:23.137#ἀχνύμενος · ἕταρον γὰρ ἀμύμονα πέμπʼ Ἄϊδος δέ .
urn:cts:greekLit:tlg0012.tlg001.allen:23.138#οἳ δʼ ὅτε χῶρον ἵκανον ὅθί σφισι πέφραδʼ Ἀχιλλεὺς
urn:cts:greekLit:tlg0012.tlg001.allen:23.139#κάτθεσαν , αἶψα δέ οἱ μενοεικέα νήεον ὕλην .
urn:cts:greekLit:tlg0012.tlg001.allen:23.140#ἔνθʼ αὖτʼ ἄλλʼ ἐνόησε ποδάρκης δῖος Ἀχιλλεύς ·
urn:cts:greekLit:tlg0012.tlg001.allen:23.141#στὰς ἀπάνευθε πυρῆς ξανθὴν ἀπεκείρατο χαίτην ,
urn:cts:greekLit:tlg0012.tlg001.allen:23.142#τήν ῥα Σπερχειῷ ποταμῷ τρέφε τηλεθόωσαν ·
urn:cts:greekLit:tlg0012.tlg001.allen:23.143#ὀχθήσας δʼ ἄρα εἶπεν ἰδὼν ἐπὶ οἴνοπα πόντον ·
urn:cts:greekLit:tlg0012.tlg001.allen:23.144#Σπερχείʼ ἄλλως σοί γε πατὴρ ἠρήσατο Πηλεὺς
urn:cts:greekLit:tlg0012.tlg001.allen:23.145#κεῖσέ με νοστήσαντα φίλην ἐς πατρίδα γαῖαν
urn:cts:greekLit:tlg0012.tlg001.allen:23.146#σοί τε κόμην κερέειν ῥέξειν θʼ ἱερὴν ἑκατόμβην ,
urn:cts:greekLit:tlg0012.tlg001.allen:23.147#πεντήκοντα δʼ ἔνορχα παρʼ αὐτόθι μῆλʼ ἱερεύσειν
urn:cts:greekLit:tlg0012.tlg001.allen:23.148#ἐς πηγάς , ὅθι τοι τέμενος βωμός τε θυήεις .
urn:cts:greekLit:tlg0012.tlg001.allen:23.149#ὣς ἠρᾶθʼ ὃ γέρων , σὺ δέ οἱ νόον οὐκ ἐτέλεσσας .
urn:cts:greekLit:tlg0012.tlg001.allen:23.150#νῦν δʼ ἐπεὶ οὐ νέομαί γε φίλην ἐς πατρίδα γαῖαν
urn:cts:greekLit:tlg0012.tlg001.allen:23.151#Πατρόκλῳ ἥρωϊ κόμην ὀπάσαιμι φέρεσθαι .
urn:cts:greekLit:tlg0012.tlg001.allen:23.152#ὣς εἰπὼν ἐν χερσὶ κόμην ἑτάροιο φίλοιο
urn:cts:greekLit:tlg0012.tlg001.allen:23.153#θῆκεν , τοῖσι δὲ πᾶσιν ὑφʼ ἵμερον ὦρσε γόοιο .
urn:cts:greekLit:tlg0012.tlg001.allen:23.154#καί νύ κʼ ὀδυρομένοισιν ἔδυ φάος ἠελίοιο
urn:cts:greekLit:tlg0012.tlg001.allen:23.155#εἰ μὴ Ἀχιλλεὺς αἶψʼ Ἀγαμέμνονι εἶπε παραστάς ·
urn:cts:greekLit:tlg0012.tlg001.allen:23.156#Ἀτρεΐδη , σοὶ γάρ τε μάλιστά γε λαὸς Ἀχαιῶν
urn:cts:greekLit:tlg0012.tlg001.allen:23.157#πείσονται μύθοισι , γόοιο μὲν ἔστι καὶ ἆσαι ,
urn:cts:greekLit:tlg0012.tlg001.allen:23.158#νῦν δʼ ἀπὸ πυρκαϊῆς σκέδασον καὶ δεῖπνον ἄνωχθι
urn:cts:greekLit:tlg0012.tlg001.allen:23.159#ὅπλεσθαι · τάδε δʼ ἀμφὶ πονησόμεθʼ οἷσι μάλιστα
urn:cts:greekLit:tlg0012.tlg001.allen:23.160#κήδεός ἐστι νέκυς · παρὰ δʼ οἵ τʼ ἀγοὶ ἄμμι μενόντων .
urn:cts:greekLit:tlg0012.tlg001.allen:23.161#αὐτὰρ ἐπεὶ τό γʼ ἄκουσεν ἄναξ ἀνδρῶν Ἀγαμέμνων ,
urn:cts:greekLit:tlg0012.tlg001.allen:23.162#αὐτίκα λαὸν μὲν σκέδασεν κατὰ νῆας ἐΐσας ,
urn:cts:greekLit:tlg0012.tlg001.allen:23.163#κηδεμόνες δὲ παρʼ αὖθι μένον καὶ νήεον ὕλην ,
urn:cts:greekLit:tlg0012.tlg001.allen:23.164#ποίησαν δὲ πυρὴν ἑκατόμπεδον ἔνθα καὶ ἔνθα ,
urn:cts:greekLit:tlg0012.tlg001.allen:23.165#ἐν δὲ πυρῇ ὑπάτῃ νεκρὸν θέσαν ἀχνύμενοι κῆρ .
urn:cts:greekLit:tlg0012.tlg001.allen:23.166#πολλὰ δὲ ἴφια μῆλα καὶ εἰλίποδας ἕλικας βοῦς
urn:cts:greekLit:tlg0012.tlg001.allen:23.167#πρόσθε πυρῆς ἔδερόν τε καὶ ἄμφεπον · ἐκ δʼ ἄρα πάντων
urn:cts:greekLit:tlg0012.tlg001.allen:23.168#δημὸν ἑλὼν ἐκάλυψε νέκυν μεγάθυμος Ἀχιλλεὺς
urn:cts:greekLit:tlg0012.tlg001.allen:23.169#ἐς πόδας ἐκ κεφαλῆς , περὶ δὲ δρατὰ σώματα νήει .
urn:cts:greekLit:tlg0012.tlg001.allen:23.170#ἐν δʼ ἐτίθει μέλιτος καὶ ἀλείφατος ἀμφιφορῆας
urn:cts:greekLit:tlg0012.tlg001.allen:23.171#πρὸς λέχεα κλίνων · πίσυρας δʼ ἐριαύχενας ἵππους
urn:cts:greekLit:tlg0012.tlg001.allen:23.172#ἐσσυμένως ἐνέβαλλε πυρῇ μεγάλα στεναχίζων .
urn:cts:greekLit:tlg0012.tlg001.allen:23.173#ἐννέα τῷ γε ἄνακτι τραπεζῆες κύνες ἦσαν ,
urn:cts:greekLit:tlg0012.tlg001.allen:23.174#καὶ μὲν τῶν ἐνέβαλλε πυρῇ δύο δειροτομήσας ,
urn:cts:greekLit:tlg0012.tlg001.allen:23.175#δώδεκα δὲ Τρώων μεγαθύμων υἱέας ἐσθλοὺς
urn:cts:greekLit:tlg0012.tlg001.allen:23.176#χαλκῷ δηϊόων · κακὰ δὲ φρεσὶ μήδετο ἔργα ·
urn:cts:greekLit:tlg0012.tlg001.allen:23.177#ἐν δὲ πυρὸς μένος ἧκε σιδήρεον ὄφρα νέμοιτο .
urn:cts:greekLit:tlg0012.tlg001.allen:23.178#ᾤμωξέν τʼ ἄρʼ ἔπειτα , φίλον δʼ ὀνόμηνεν ἑταῖρον ·
urn:cts:greekLit:tlg0012.tlg001.allen:23.179#χαῖρέ μοι ὦ Πάτροκλε καὶ εἰν Ἀΐδαο δόμοισι ·
urn:cts:greekLit:tlg0012.tlg001.allen:23.180#πάντα γὰρ ἤδη τοι τελέω τὰ πάροιθεν ὑπέστην ,
urn:cts:greekLit:tlg0012.tlg001.allen:23.181#δώδεκα μὲν Τρώων μεγαθύμων υἱέας ἐσθλοὺς
urn:cts:greekLit:tlg0012.tlg001.allen:23.182#τοὺς ἅμα σοὶ πάντας πῦρ ἐσθίει · Ἕκτορα δʼ οὔ τι
urn:cts:greekLit:tlg0012.tlg001.allen:23.183#δώσω Πριαμίδην πυρὶ δαπτέμεν , ἀλλὰ κύνεσσιν .
urn:cts:greekLit:tlg0012.tlg001.allen:23.184#ὣς φάτʼ ἀπειλήσας · τὸν δʼ οὐ κύνες ἀμφεπένοντο ,
urn:cts:greekLit:tlg0012.tlg001.allen:23.185#ἀλλὰ κύνας μὲν ἄλαλκε Διὸς θυγάτηρ Ἀφροδίτη
urn:cts:greekLit:tlg0012.tlg001.allen:23.186#ἤματα καὶ νύκτας , ῥοδόεντι δὲ χρῖεν ἐλαίῳ
urn:cts:greekLit:tlg0012.tlg001.allen:23.187#ἀμβροσίῳ , ἵνα μή μιν ἀποδρύφοι ἑλκυστάζων .
urn:cts:greekLit:tlg0012.tlg001.allen:23.188#τῷ δʼ ἐπὶ κυάνεον νέφος ἤγαγε Φοῖβος Ἀπόλλων
urn:cts:greekLit:tlg0012.tlg001.allen:23.189#οὐρανόθεν πεδίον δέ , κάλυψε δὲ χῶρον ἅπαντα
urn:cts:greekLit:tlg0012.tlg001.allen:23.190#ὅσσον ἐπεῖχε νέκυς , μὴ πρὶν μένος ἠελίοιο
urn:cts:greekLit:tlg0012.tlg001.allen:23.191#σκήλειʼ ἀμφὶ περὶ χρόα ἴνεσιν ἠδὲ μέλεσσιν .
urn:cts:greekLit:tlg0012.tlg001.allen:23.192#οὐδὲ πυρὴ Πατρόκλου ἐκαίετο τεθνηῶτος ·
urn:cts:greekLit:tlg0012.tlg001.allen:23.193#ἔνθʼ αὖτʼ ἀλλʼ ἐνόησε ποδάρκης δῖος Ἀχιλλεύς ·
urn:cts:greekLit:tlg0012.tlg001.allen:23.194#στὰς ἀπάνευθε πυρῆς δοιοῖς ἠρᾶτʼ ἀνέμοισι
urn:cts:greekLit:tlg0012.tlg001.allen:23.195#Βορέῃ καὶ Ζεφύρῳ , καὶ ὑπίσχετο ἱερὰ καλά ·
urn:cts:greekLit:tlg0012.tlg001.allen:23.196#πολλὰ δὲ καὶ σπένδων χρυσέῳ δέπαϊ λιτάνευεν
urn:cts:greekLit:tlg0012.tlg001.allen:23.197#ἐλθέμεν , ὄφρα τάχιστα πυρὶ φλεγεθοίατο νεκροί ,
urn:cts:greekLit:tlg0012.tlg001.allen:23.198#ὕλη τε σεύαιτο καήμεναι . ὦκα δὲ Ἶρις
urn:cts:greekLit:tlg0012.tlg001.allen:23.199#ἀράων ἀΐουσα μετάγγελος ἦλθʼ ἀνέμοισιν .
urn:cts:greekLit:tlg0012.tlg001.allen:23.200#οἳ μὲν ἄρα Ζεφύροιο δυσαέος ἀθρόοι ἔνδον
urn:cts:greekLit:tlg0012.tlg001.allen:23.201#εἰλαπίνην δαίνυντο · θέουσα δὲ Ἶρις ἐπέστη
urn:cts:greekLit:tlg0012.tlg001.allen:23.202#βηλῷ ἔπι λιθέῳ · τοὶ δʼ ὡς ἴδον ὀφθαλμοῖσι
urn:cts:greekLit:tlg0012.tlg001.allen:23.203#πάντες ἀνήϊξαν , κάλεόν τέ μιν εἰς ἓ ἕκαστος ·
urn:cts:greekLit:tlg0012.tlg001.allen:23.204#ἣ δʼ αὖθʼ ἕζεσθαι μὲν ἀνήνατο , εἶπε δὲ μῦθον ·
urn:cts:greekLit:tlg0012.tlg001.allen:23.205#οὐχ ἕδος · εἶμι γὰρ αὖτις ἐπʼ Ὠκεανοῖο ῥέεθρα
urn:cts:greekLit:tlg0012.tlg001.allen:23.206#Αἰθιόπων ἐς γαῖαν , ὅθι ῥέζουσʼ ἑκατόμβας
urn:cts:greekLit:tlg0012.tlg001.allen:23.207#ἀθανάτοις , ἵνα δὴ καὶ ἐγὼ μεταδαίσομαι ἱρῶν .
urn:cts:greekLit:tlg0012.tlg001.allen:23.208#ἀλλʼ Ἀχιλεὺς Βορέην ἠδὲ Ζέφυρον κελαδεινὸν
urn:cts:greekLit:tlg0012.tlg001.allen:23.209#ἐλθεῖν ἀρᾶται , καὶ ὑπίσχεται ἱερὰ καλά ,
urn:cts:greekLit:tlg0012.tlg001.allen:23.210#ὄφρα πυρὴν ὄρσητε καήμεναι , ᾗ ἔνι κεῖται
urn:cts:greekLit:tlg0012.tlg001.allen:23.211#Πάτροκλος , τὸν πάντες ἀναστενάχουσιν Ἀχαιοί .
urn:cts:greekLit:tlg0012.tlg001.allen:23.212#ἣ μὲν ἄρʼ ὣς εἰποῦσʼ ἀπεβήσετο , τοὶ δʼ ὀρέοντο
urn:cts:greekLit:tlg0012.tlg001.allen:23.213#ἠχῇ θεσπεσίῃ νέφεα κλονέοντε πάροιθεν .
urn:cts:greekLit:tlg0012.tlg001.allen:23.214#αἶψα δὲ πόντον ἵκανον ἀήμεναι , ὦρτο δὲ κῦμα
urn:cts:greekLit:tlg0012.tlg001.allen:23.215#πνοιῇ ὕπο λιγυρῇ · Τροίην δʼ ἐρίβωλον ἱκέσθην ,
urn:cts:greekLit:tlg0012.tlg001.allen:23.216#ἐν δὲ πυρῇ πεσέτην , μέγα δʼ ἴαχε θεσπιδαὲς πῦρ .
urn:cts:greekLit:tlg0012.tlg001.allen:23.217#παννύχιοι δʼ ἄρα τοί γε πυρῆς ἄμυδις φλόγʼ ἔβαλλον
urn:cts:greekLit:tlg0012.tlg001.allen:23.218#φυσῶντες λιγέως · ὃ δὲ πάννυχος ὠκὺς Ἀχιλλεὺς
urn:cts:greekLit:tlg0012.tlg001.allen:23.219#χρυσέου ἐκ κρητῆρος ἑλὼν δέπας ἀμφικύπελλον
urn:cts:greekLit:tlg0012.tlg001.allen:23.220#οἶνον ἀφυσσόμενος χαμάδις χέε , δεῦε δὲ γαῖαν
urn:cts:greekLit:tlg0012.tlg001.allen:23.221#ψυχὴν κικλήσκων Πατροκλῆος δειλοῖο .
urn:cts:greekLit:tlg0012.tlg001.allen:23.222#ὡς δὲ πατὴρ οὗ παιδὸς ὀδύρεται ὀστέα καίων
urn:cts:greekLit:tlg0012.tlg001.allen:23.223#νυμφίου , ὅς τε θανὼν δειλοὺς ἀκάχησε τοκῆας ,
urn:cts:greekLit:tlg0012.tlg001.allen:23.224#ὣς Ἀχιλεὺς ἑτάροιο ὀδύρετο ὀστέα καίων ,
urn:cts:greekLit:tlg0012.tlg001.allen:23.225#ἑρπύζων παρὰ πυρκαϊὴν ἁδινὰ στεναχίζων .
urn:cts:greekLit:tlg0012.tlg001.allen:23.226#ἦμος δʼ ἑωσφόρος εἶσι φόως ἐρέων ἐπὶ γαῖαν ,
urn:cts:greekLit:tlg0012.tlg001.allen:23.227#ὅν τε μέτα κροκόπεπλος ὑπεὶρ ἅλα κίδναται ἠώς ,
urn:cts:greekLit:tlg0012.tlg001.allen:23.228#τῆμος πυρκαϊὴ ἐμαραίνετο , παύσατο δὲ φλόξ .
urn:cts:greekLit:tlg0012.tlg001.allen:23.229#οἳ δʼ ἄνεμοι πάλιν αὖτις ἔβαν οἶκον δὲ νέεσθαι
urn:cts:greekLit:tlg0012.tlg001.allen:23.230#Θρηΐκιον κατὰ πόντον · ὃ δʼ ἔστενεν οἴδματι θύων .
urn:cts:greekLit:tlg0012.tlg001.allen:23.231#Πηλεΐδης δʼ ἀπὸ πυρκαϊῆς ἑτέρωσε λιασθεὶς
urn:cts:greekLit:tlg0012.tlg001.allen:23.232#κλίνθη κεκμηώς , ἐπὶ δὲ γλυκὺς ὕπνος ὄρουσεν ·
urn:cts:greekLit:tlg0012.tlg001.allen:23.233#οἳ δʼ ἀμφʼ Ἀτρεΐωνα ἀολλέες ἠγερέθοντο ·
urn:cts:greekLit:tlg0012.tlg001.allen:23.234#τῶν μιν ἐπερχομένων ὅμαδος καὶ δοῦπος ἔγειρεν ,
urn:cts:greekLit:tlg0012.tlg001.allen:23.235#ἕζετο δʼ ὀρθωθεὶς καί σφεας πρὸς μῦθον ἔειπεν ·
urn:cts:greekLit:tlg0012.tlg001.allen:23.236#Ἀτρεΐδη τε καὶ ἄλλοι ἀριστῆες Παναχαιῶν ,
urn:cts:greekLit:tlg0012.tlg001.allen:23.237#πρῶτον μὲν κατὰ πυρκαϊὴν σβέσατʼ αἴθοπι οἴνῳ
urn:cts:greekLit:tlg0012.tlg001.allen:23.238#πᾶσαν , ὁπόσσον ἐπέσχε πυρὸς μένος · αὐτὰρ ἔπειτα
urn:cts:greekLit:tlg0012.tlg001.allen:23.239#ὀστέα Πατρόκλοιο Μενοιτιάδαο λέγωμεν
urn:cts:greekLit:tlg0012.tlg001.allen:23.240#εὖ διαγιγνώσκοντες · ἀριφραδέα δὲ τέτυκται ·
urn:cts:greekLit:tlg0012.tlg001.allen:23.241#ἐν μέσσῃ γὰρ ἔκειτο πυρῇ , τοὶ δʼ ἄλλοι ἄνευθεν
urn:cts:greekLit:tlg0012.tlg001.allen:23.242#ἐσχατιῇ καίοντʼ ἐπιμὶξ ἵπποι τε καὶ ἄνδρες .
urn:cts:greekLit:tlg0012.tlg001.allen:23.243#καὶ τὰ μὲν ἐν χρυσέῃ φιάλῃ καὶ δίπλακι δημῷ
urn:cts:greekLit:tlg0012.tlg001.allen:23.244#θείομεν , εἰς ὅ κεν αὐτὸς ἐγὼν Ἄϊδι κεύθωμαι .
urn:cts:greekLit:tlg0012.tlg001.allen:23.245#τύμβον δʼ οὐ μάλα πολλὸν ἐγὼ πονέεσθαι ἄνωγα ,
urn:cts:greekLit:tlg0012.tlg001.allen:23.246#ἀλλʼ ἐπιεικέα τοῖον · ἔπειτα δὲ καὶ τὸν Ἀχαιοὶ
urn:cts:greekLit:tlg0012.tlg001.allen:23.247#εὐρύν θʼ ὑψηλόν τε τιθήμεναι , οἵ κεν ἐμεῖο
urn:cts:greekLit:tlg0012.tlg001.allen:23.248#δεύτεροι ἐν νήεσσι πολυκλήϊσι λίπησθε .
urn:cts:greekLit:tlg0012.tlg001.allen:23.249#ὣς ἔφαθʼ , οἳ δʼ ἐπίθοντο ποδώκεϊ Πηλεΐωνι .
urn:cts:greekLit:tlg0012.tlg001.allen:23.250#πρῶτον μὲν κατὰ πυρκαϊὴν σβέσαν αἴθοπι οἴνῳ
urn:cts:greekLit:tlg0012.tlg001.allen:23.251#ὅσσον ἐπὶ φλὸξ ἦλθε , βαθεῖα δὲ κάππεσε τέφρη ·
urn:cts:greekLit:tlg0012.tlg001.allen:23.252#κλαίοντες δʼ ἑτάροιο ἐνηέος ὀστέα λευκὰ
urn:cts:greekLit:tlg0012.tlg001.allen:23.253#ἄλλεγον ἐς χρυσέην φιάλην καὶ δίπλακα δημόν ,
urn:cts:greekLit:tlg0012.tlg001.allen:23.254#ἐν κλισίῃσι δὲ θέντες ἑανῷ λιτὶ κάλυψαν ·
urn:cts:greekLit:tlg0012.tlg001.allen:23.255#τορνώσαντο δὲ σῆμα θεμείλιά τε προβάλοντο
urn:cts:greekLit:tlg0012.tlg001.allen:23.256#ἀμφὶ πυρήν · εἶθαρ δὲ χυτὴν ἐπὶ γαῖαν ἔχευαν ,
urn:cts:greekLit:tlg0012.tlg001.allen:23.257#χεύαντες δὲ τὸ σῆμα πάλιν κίον . αὐτὰρ Ἀχιλλεὺς
urn:cts:greekLit:tlg0012.tlg001.allen:23.258#αὐτοῦ λαὸν ἔρυκε καὶ ἵζανεν εὐρὺν ἀγῶνα ,
urn:cts:greekLit:tlg0012.tlg001.allen:23.259#νηῶν δʼ ἔκφερʼ ἄεθλα λέβητάς τε τρίποδάς τε
urn:cts:greekLit:tlg0012.tlg001.allen:23.260#ἵππους θʼ ἡμιόνους τε βοῶν τʼ ἴφθιμα κάρηνα ,
urn:cts:greekLit:tlg0012.tlg001.allen:23.261#ἠδὲ γυναῖκας ἐϋζώνους πολιόν τε σίδηρον .
urn:cts:greekLit:tlg0012.tlg001.allen:23.262#ἱππεῦσιν μὲν πρῶτα ποδώκεσιν ἀγλάʼ ἄεθλα
urn:cts:greekLit:tlg0012.tlg001.allen:23.263#θῆκε γυναῖκα ἄγεσθαι ἀμύμονα ἔργα ἰδυῖαν
urn:cts:greekLit:tlg0012.tlg001.allen:23.264#καὶ τρίποδʼ ὠτώεντα δυωκαιεικοσίμετρον
urn:cts:greekLit:tlg0012.tlg001.allen:23.265#τῷ πρώτῳ · ἀτὰρ αὖ τῷ δευτέρῳ ἵππον ἔθηκεν
urn:cts:greekLit:tlg0012.tlg001.allen:23.266#ἑξέτεʼ ἀδμήτην βρέφος ἡμίονον κυέουσαν ·
urn:cts:greekLit:tlg0012.tlg001.allen:23.267#αὐτὰρ τῷ τριτάτῳ ἄπυρον κατέθηκε λέβητα
urn:cts:greekLit:tlg0012.tlg001.allen:23.268#καλὸν τέσσαρα μέτρα κεχανδότα λευκὸν ἔτʼ αὔτως ·
urn:cts:greekLit:tlg0012.tlg001.allen:23.269#τῷ δὲ τετάρτῳ θῆκε δύω χρυσοῖο τάλαντα ,
urn:cts:greekLit:tlg0012.tlg001.allen:23.270#πέμπτῳ δʼ ἀμφίθετον φιάλην ἀπύρωτον ἔθηκε .
urn:cts:greekLit:tlg0012.tlg001.allen:23.271#στῆ δʼ ὀρθὸς καὶ μῦθον ἐν Ἀργείοισιν ἔειπεν ·
urn:cts:greekLit:tlg0012.tlg001.allen:23.272#Ἀτρεΐδη τε καὶ ἄλλοι ἐϋκνήμιδες Ἀχαιοὶ
urn:cts:greekLit:tlg0012.tlg001.allen:23.273#ἱππῆας τάδʼ ἄεθλα δεδεγμένα κεῖτʼ ἐν ἀγῶνι .
urn:cts:greekLit:tlg0012.tlg001.allen:23.274#εἰ μὲν νῦν ἐπὶ ἄλλῳ ἀεθλεύοιμεν Ἀχαιοὶ
urn:cts:greekLit:tlg0012.tlg001.allen:23.275#ἦ τʼ ἂν ἐγὼ τὰ πρῶτα λαβὼν κλισίην δὲ φεροίμην .
urn:cts:greekLit:tlg0012.tlg001.allen:23.276#ἴστε γὰρ ὅσσον ἐμοὶ ἀρετῇ περιβάλλετον ἵπποι ·
urn:cts:greekLit:tlg0012.tlg001.allen:23.277#ἀθάνατοί τε γάρ εἰσι , Ποσειδάων δὲ πόρʼ αὐτοὺς
urn:cts:greekLit:tlg0012.tlg001.allen:23.278#πατρὶ ἐμῷ Πηλῆϊ , ὃ δʼ αὖτʼ ἐμοὶ ἐγγυάλιξεν .
urn:cts:greekLit:tlg0012.tlg001.allen:23.279#ἀλλʼ ἤτοι μὲν ἐγὼ μενέω καὶ μώνυχες ἵπποι ·
urn:cts:greekLit:tlg0012.tlg001.allen:23.280#τοίου γὰρ κλέος ἐσθλὸν ἀπώλεσαν ἡνιόχοιο
urn:cts:greekLit:tlg0012.tlg001.allen:23.281#ἠπίου , ὅς σφωϊν μάλα πολλάκις ὑγρὸν ἔλαιον
urn:cts:greekLit:tlg0012.tlg001.allen:23.282#χαιτάων κατέχευε λοέσσας ὕδατι λευκῷ .
urn:cts:greekLit:tlg0012.tlg001.allen:23.283#τὸν τώ γʼ ἑσταότες πενθείετον , οὔδεϊ δέ σφι
urn:cts:greekLit:tlg0012.tlg001.allen:23.284#χαῖται ἐρηρέδαται , τὼ δʼ ἕστατον ἀχνυμένω κῆρ .
urn:cts:greekLit:tlg0012.tlg001.allen:23.285#ἄλλοι δὲ στέλλεσθε κατὰ στρατόν , ὅς τις Ἀχαιῶν
urn:cts:greekLit:tlg0012.tlg001.allen:23.286#ἵπποισίν τε πέποιθε καὶ ἅρμασι κολλητοῖσιν .
urn:cts:greekLit:tlg0012.tlg001.allen:23.287#ὣς φάτο Πηλεΐδης , ταχέες δʼ ἱππῆες ἄγερθεν .
urn:cts:greekLit:tlg0012.tlg001.allen:23.288#ὦρτο πολὺ πρῶτος μὲν ἄναξ ἀνδρῶν Εὔμηλος
urn:cts:greekLit:tlg0012.tlg001.allen:23.289#Ἀδμήτου φίλος υἱός , ὃς ἱπποσύνῃ ἐκέκαστο ·
urn:cts:greekLit:tlg0012.tlg001.allen:23.290#τῷ δʼ ἐπὶ Τυδεΐδης ὦρτο κρατερὸς Διομήδης ,
urn:cts:greekLit:tlg0012.tlg001.allen:23.291#ἵππους δὲ Τρῳοὺς ὕπαγε ζυγόν , οὕς ποτʼ ἀπηύρα
urn:cts:greekLit:tlg0012.tlg001.allen:23.292#Αἰνείαν , ἀτὰρ αὐτὸν ὑπεξεσάωσεν Ἀπόλλων .
urn:cts:greekLit:tlg0012.tlg001.allen:23.293#τῷ δʼ ἄρʼ ἐπʼ Ἀτρεΐδης ὦρτο ξανθὸς Μενέλαος
urn:cts:greekLit:tlg0012.tlg001.allen:23.294#διογενής , ὑπὸ δὲ ζυγὸν ἤγαγεν ὠκέας ἵππους
urn:cts:greekLit:tlg0012.tlg001.allen:23.295#Αἴθην τὴν Ἀγαμεμνονέην τὸν ἑόν τε Πόδαργον ·
urn:cts:greekLit:tlg0012.tlg001.allen:23.296#τὴν Ἀγαμέμνονι δῶκʼ Ἀγχισιάδης Ἐχέπωλος
urn:cts:greekLit:tlg0012.tlg001.allen:23.297#δῶρʼ , ἵνα μή οἱ ἕποιθʼ ὑπὸ Ἴλιον ἠνεμόεσσαν ,
urn:cts:greekLit:tlg0012.tlg001.allen:23.298#ἀλλʼ αὐτοῦ τέρποιτο μένων · μέγα γάρ οἱ ἔδωκε
urn:cts:greekLit:tlg0012.tlg001.allen:23.299#Ζεὺς ἄφενος , ναῖεν δʼ ὅ γʼ ἐν εὐρυχόρῳ Σικυῶνι ·
urn:cts:greekLit:tlg0012.tlg001.allen:23.300#τὴν ὅ γʼ ὑπὸ ζυγὸν ἦγε μέγα δρόμου ἰσχανόωσαν .
urn:cts:greekLit:tlg0012.tlg001.allen:23.301#Ἀντίλοχος δὲ τέταρτος ἐΰτριχας ὁπλίσαθʼ ἵππους ,
urn:cts:greekLit:tlg0012.tlg001.allen:23.302#Νέστορος ἀγλαὸς υἱὸς ὑπερθύμοιο ἄνακτος
urn:cts:greekLit:tlg0012.tlg001.allen:23.303#τοῦ Νηληϊάδαο · Πυλοιγενέες δέ οἱ ἵπποι
urn:cts:greekLit:tlg0012.tlg001.allen:23.304#ὠκύποδες φέρον ἅρμα · πατὴρ δέ οἱ ἄγχι παραστὰς
urn:cts:greekLit:tlg0012.tlg001.allen:23.305#μυθεῖτʼ εἰς ἀγαθὰ φρονέων νοέοντι καὶ αὐτῷ ·
urn:cts:greekLit:tlg0012.tlg001.allen:23.306#Ἀντίλοχʼ ἤτοι μέν σε νέον περ ἐόντʼ ἐφίλησαν
urn:cts:greekLit:tlg0012.tlg001.allen:23.307#Ζεύς τε Ποσειδάων τε , καὶ ἱπποσύνας ἐδίδαξαν
urn:cts:greekLit:tlg0012.tlg001.allen:23.308#παντοίας · τὼ καί σε διδασκέμεν οὔ τι μάλα χρεώ ·
urn:cts:greekLit:tlg0012.tlg001.allen:23.309#οἶσθα γὰρ εὖ περὶ τέρμαθʼ ἑλισσέμεν · ἀλλά τοι ἵπποι
urn:cts:greekLit:tlg0012.tlg001.allen:23.310#βάρδιστοι θείειν · τώ τʼ οἴω λοίγιʼ ἔσεσθαι .
urn:cts:greekLit:tlg0012.tlg001.allen:23.311#τῶν δʼ ἵπποι μὲν ἔασιν ἀφάρτεροι , οὐδὲ μὲν αὐτοὶ
urn:cts:greekLit:tlg0012.tlg001.allen:23.312#πλείονα ἴσασιν σέθεν αὐτοῦ μητίσασθαι .
urn:cts:greekLit:tlg0012.tlg001.allen:23.313#ἀλλʼ ἄγε δὴ σὺ φίλος μῆτιν ἐμβάλλεο θυμῷ
urn:cts:greekLit:tlg0012.tlg001.allen:23.314#παντοίην , ἵνα μή σε παρεκπροφύγῃσιν ἄεθλα .
urn:cts:greekLit:tlg0012.tlg001.allen:23.315#μήτι τοι δρυτόμος μέγʼ ἀμείνων ἠὲ βίηφι ·
urn:cts:greekLit:tlg0012.tlg001.allen:23.316#μήτι δʼ αὖτε κυβερνήτης ἐνὶ οἴνοπι πόντῳ
urn:cts:greekLit:tlg0012.tlg001.allen:23.317#νῆα θοὴν ἰθύνει ἐρεχθομένην ἀνέμοισι ·
urn:cts:greekLit:tlg0012.tlg001.allen:23.318#μήτι δʼ ἡνίοχος περιγίγνεται ἡνιόχοιο .
urn:cts:greekLit:tlg0012.tlg001.allen:23.319#ἀλλʼ ὃς μέν θʼ ἵπποισι καὶ ἅρμασιν οἷσι πεποιθὼς
urn:cts:greekLit:tlg0012.tlg001.allen:23.320#ἀφραδέως ἐπὶ πολλὸν ἑλίσσεται ἔνθα καὶ ἔνθα ,
urn:cts:greekLit:tlg0012.tlg001.allen:23.321#ἵπποι δὲ πλανόωνται ἀνὰ δρόμον , οὐδὲ κατίσχει ·
urn:cts:greekLit:tlg0012.tlg001.allen:23.322#ὃς δέ κε κέρδεα εἰδῇ ἐλαύνων ἥσσονας ἵππους ,
urn:cts:greekLit:tlg0012.tlg001.allen:23.323#αἰεὶ τέρμʼ ὁρόων στρέφει ἐγγύθεν , οὐδέ ἑ λήθει
urn:cts:greekLit:tlg0012.tlg001.allen:23.324#ὅππως τὸ πρῶτον τανύσῃ βοέοισιν ἱμᾶσιν ,
urn:cts:greekLit:tlg0012.tlg001.allen:23.325#ἀλλʼ ἔχει ἀσφαλέως καὶ τὸν προὔχοντα δοκεύει .
urn:cts:greekLit:tlg0012.tlg001.allen:23.326#σῆμα δέ τοι ἐρέω μάλʼ ἀριφραδές , οὐδέ σε λήσει .
urn:cts:greekLit:tlg0012.tlg001.allen:23.327#ἕστηκε ξύλον αὖον ὅσον τʼ ὄργυιʼ ὑπὲρ αἴης
urn:cts:greekLit:tlg0012.tlg001.allen:23.328#ἢ δρυὸς ἢ πεύκης · τὸ μὲν οὐ καταπύθεται ὄμβρῳ ,
urn:cts:greekLit:tlg0012.tlg001.allen:23.329#λᾶε δὲ τοῦ ἑκάτερθεν ἐρηρέδαται δύο λευκὼ
urn:cts:greekLit:tlg0012.tlg001.allen:23.330#ἐν ξυνοχῇσιν ὁδοῦ , λεῖος δʼ ἱππόδρομος ἀμφὶς
urn:cts:greekLit:tlg0012.tlg001.allen:23.331#ἤ τευ σῆμα βροτοῖο πάλαι κατατεθνηῶτος ,
urn:cts:greekLit:tlg0012.tlg001.allen:23.332#ἢ τό γε νύσσα τέτυκτο ἐπὶ προτέρων ἀνθρώπων ,
urn:cts:greekLit:tlg0012.tlg001.allen:23.333#καὶ νῦν τέρματʼ ἔθηκε ποδάρκης δῖος Ἀχιλλεύς .
urn:cts:greekLit:tlg0012.tlg001.allen:23.334#τῷ σὺ μάλʼ ἐγχρίμψας ἐλάαν σχεδὸν ἅρμα καὶ ἵππους ,
urn:cts:greekLit:tlg0012.tlg001.allen:23.335#αὐτὸς δὲ κλινθῆναι ἐϋπλέκτῳ ἐνὶ δίφρῳ
urn:cts:greekLit:tlg0012.tlg001.allen:23.336#ἦκʼ ἐπʼ ἀριστερὰ τοῖιν · ἀτὰρ τὸν δεξιὸν ἵππον
urn:cts:greekLit:tlg0012.tlg001.allen:23.337#κένσαι ὁμοκλήσας , εἶξαί τέ οἱ ἡνία χερσίν .
urn:cts:greekLit:tlg0012.tlg001.allen:23.338#ἐν νύσσῃ δέ τοι ἵππος ἀριστερὸς ἐγχριμφθήτω ,
urn:cts:greekLit:tlg0012.tlg001.allen:23.339#ὡς ἄν τοι πλήμνη γε δοάσσεται ἄκρον ἱκέσθαι
urn:cts:greekLit:tlg0012.tlg001.allen:23.340#κύκλου ποιητοῖο · λίθου δʼ ἀλέασθαι ἐπαυρεῖν ,
urn:cts:greekLit:tlg0012.tlg001.allen:23.341#μή πως ἵππους τε τρώσῃς κατά θʼ ἅρματα ἄξῃς ·
urn:cts:greekLit:tlg0012.tlg001.allen:23.342#χάρμα δὲ τοῖς ἄλλοισιν , ἐλεγχείη δὲ σοὶ αὐτῷ
urn:cts:greekLit:tlg0012.tlg001.allen:23.343#ἔσσεται · ἀλλὰ φίλος φρονέων πεφυλαγμένος εἶναι .
urn:cts:greekLit:tlg0012.tlg001.allen:23.344#εἰ γάρ κʼ ἐν νύσσῃ γε παρεξελάσῃσθα διώκων ,
urn:cts:greekLit:tlg0012.tlg001.allen:23.345#οὐκ ἔσθʼ ὅς κέ σʼ ἕλῃσι μετάλμενος οὐδὲ παρέλθῃ ,
urn:cts:greekLit:tlg0012.tlg001.allen:23.346#οὐδʼ εἴ κεν μετόπισθεν Ἀρίονα δῖον ἐλαύνοι
urn:cts:greekLit:tlg0012.tlg001.allen:23.347#Ἀδρήστου ταχὺν ἵππον , ὃς ἐκ θεόφιν γένος ἦεν ,
urn:cts:greekLit:tlg0012.tlg001.allen:23.348#ἢ τοὺς Λαομέδοντος , οἳ ἐνθάδε γʼ ἔτραφεν ἐσθλοί .
urn:cts:greekLit:tlg0012.tlg001.allen:23.349#ὣς εἰπὼν Νέστωρ Νηλήϊος ἂψ ἐνὶ χώρῃ
urn:cts:greekLit:tlg0012.tlg001.allen:23.350#ἕζετʼ , ἐπεὶ ᾧ παιδὶ ἑκάστου πείρατʼ ἔειπε .
urn:cts:greekLit:tlg0012.tlg001.allen:23.351#Μηριόνης δʼ ἄρα πέμπτος ἐΰτριχας ὁπλίσαθʼ ἵππους .
urn:cts:greekLit:tlg0012.tlg001.allen:23.352#ἂν δʼ ἔβαν ἐς δίφρους , ἐν δὲ κλήρους ἐβάλοντο ·
urn:cts:greekLit:tlg0012.tlg001.allen:23.353#πάλλʼ Ἀχιλεύς , ἐκ δὲ κλῆρος θόρε Νεστορίδαο
urn:cts:greekLit:tlg0012.tlg001.allen:23.354#Ἀντιλόχου · μετὰ τὸν δʼ ἔλαχε κρείων Εὔμηλος ·
urn:cts:greekLit:tlg0012.tlg001.allen:23.355#τῷ δʼ ἄρʼ ἐπʼ Ἀτρεΐδης δουρὶ κλειτὸς Μενέλαος ,
urn:cts:greekLit:tlg0012.tlg001.allen:23.356#τῷ δʼ ἐπὶ Μηριόνης λάχʼ ἐλαυνέμεν · ὕστατος αὖτε
urn:cts:greekLit:tlg0012.tlg001.allen:23.357#Τυδεΐδης ὄχʼ ἄριστος ἐὼν λάχʼ ἐλαυνέμεν ἵππους .
urn:cts:greekLit:tlg0012.tlg001.allen:23.358#στὰν δὲ μεταστοιχί , σήμηνε δὲ τέρματʼ Ἀχιλλεὺς
urn:cts:greekLit:tlg0012.tlg001.allen:23.359#τηλόθεν ἐν λείῳ πεδίῳ · παρὰ δὲ σκοπὸν εἷσεν
urn:cts:greekLit:tlg0012.tlg001.allen:23.360#ἀντίθεον Φοίνικα ὀπάονα πατρὸς ἑοῖο ,
urn:cts:greekLit:tlg0012.tlg001.allen:23.361#ὡς μεμνέῳτο δρόμους καὶ ἀληθείην ἀποείποι .
urn:cts:greekLit:tlg0012.tlg001.allen:23.362#οἳ δʼ ἅμα πάντες ἐφʼ ἵπποιιν μάστιγας ἄειραν ,
urn:cts:greekLit:tlg0012.tlg001.allen:23.363#πέπληγόν θʼ ἱμᾶσιν , ὁμόκλησάν τʼ ἐπέεσσιν
urn:cts:greekLit:tlg0012.tlg001.allen:23.364#ἐσσυμένως · οἳ δʼ ὦκα διέπρησσον πεδίοιο
urn:cts:greekLit:tlg0012.tlg001.allen:23.365#νόσφι νεῶν ταχέως · ὑπὸ δὲ στέρνοισι κονίη
urn:cts:greekLit:tlg0012.tlg001.allen:23.366#ἵστατʼ ἀειρομένη ὥς τε νέφος ἠὲ θύελλα ,
urn:cts:greekLit:tlg0012.tlg001.allen:23.367#χαῖται δʼ ἐρρώοντο μετὰ πνοιῇς ἀνέμοιο .
urn:cts:greekLit:tlg0012.tlg001.allen:23.368#ἅρματα δʼ ἄλλοτε μὲν χθονὶ πίλνατο πουλυβοτείρῃ ,
urn:cts:greekLit:tlg0012.tlg001.allen:23.369#ἄλλοτε δʼ ἀΐξασκε μετήορα · τοὶ δʼ ἐλατῆρες
urn:cts:greekLit:tlg0012.tlg001.allen:23.370#ἕστασαν ἐν δίφροισι , πάτασσε δὲ θυμὸς ἑκάστου
urn:cts:greekLit:tlg0012.tlg001.allen:23.371#νίκης ἱεμένων · κέκλοντο δὲ οἷσιν ἕκαστος
urn:cts:greekLit:tlg0012.tlg001.allen:23.372#ἵπποις , οἳ δʼ ἐπέτοντο κονίοντες πεδίοιο .
urn:cts:greekLit:tlg0012.tlg001.allen:23.373#ἀλλʼ ὅτε δὴ πύματον τέλεον δρόμον ὠκέες ἵπποι
urn:cts:greekLit:tlg0012.tlg001.allen:23.374#ἂψ ἐφʼ ἁλὸς πολιῆς , τότε δὴ ἀρετή γε ἑκάστου
urn:cts:greekLit:tlg0012.tlg001.allen:23.375#φαίνετʼ , ἄφαρ δʼ ἵπποισι τάθη δρόμος · ὦκα δʼ ἔπειτα
urn:cts:greekLit:tlg0012.tlg001.allen:23.376#αἳ Φηρητιάδαο ποδώκεες ἔκφερον ἵπποι .
urn:cts:greekLit:tlg0012.tlg001.allen:23.377#τὰς δὲ μετʼ ἐξέφερον Διομήδεος ἄρσενες ἵπποι
urn:cts:greekLit:tlg0012.tlg001.allen:23.378#Τρώϊοι , οὐδέ τι πολλὸν ἄνευθʼ ἔσαν , ἀλλὰ μάλʼ ἐγγύς ·
urn:cts:greekLit:tlg0012.tlg001.allen:23.379#αἰεὶ γὰρ δίφρου ἐπιβησομένοισιν ἐΐκτην ,
urn:cts:greekLit:tlg0012.tlg001.allen:23.380#πνοιῇ δʼ Εὐμήλοιο μετάφρενον εὐρέε τʼ ὤμω
urn:cts:greekLit:tlg0012.tlg001.allen:23.381#θέρμετʼ · ἐπʼ αὐτῷ γὰρ κεφαλὰς καταθέντε πετέσθην .
urn:cts:greekLit:tlg0012.tlg001.allen:23.382#καί νύ κεν ἢ παρέλασσʼ ἢ ἀμφήριστον ἔθηκεν ,
urn:cts:greekLit:tlg0012.tlg001.allen:23.383#εἰ μὴ Τυδέος υἷϊ κοτέσσατο Φοῖβος Ἀπόλλων ,
urn:cts:greekLit:tlg0012.tlg001.allen:23.384#ὅς ῥά οἱ ἐκ χειρῶν ἔβαλεν μάστιγα φαεινήν .
urn:cts:greekLit:tlg0012.tlg001.allen:23.385#τοῖο δʼ ἀπʼ ὀφθαλμῶν χύτο δάκρυα χωομένοιο ,
urn:cts:greekLit:tlg0012.tlg001.allen:23.386#οὕνεκα τὰς μὲν ὅρα ἔτι καὶ πολὺ μᾶλλον ἰούσας ,
urn:cts:greekLit:tlg0012.tlg001.allen:23.387#οἳ δέ οἱ ἐβλάφθησαν ἄνευ κέντροιο θέοντες .
urn:cts:greekLit:tlg0012.tlg001.allen:23.388#οὐδʼ ἄρʼ Ἀθηναίην ἐλεφηράμενος λάθʼ Ἀπόλλων
urn:cts:greekLit:tlg0012.tlg001.allen:23.389#Τυδεΐδην , μάλα δʼ ὦκα μετέσσυτο ποιμένα λαῶν ,
urn:cts:greekLit:tlg0012.tlg001.allen:23.390#δῶκε δέ οἱ μάστιγα , μένος δʼ ἵπποισιν ἐνῆκεν ·
urn:cts:greekLit:tlg0012.tlg001.allen:23.391#ἣ δὲ μετʼ Ἀδμήτου υἱὸν κοτέουσʼ ἐβεβήκει ,
urn:cts:greekLit:tlg0012.tlg001.allen:23.392#ἵππειον δέ οἱ ἦξε θεὰ ζυγόν · αἳ δέ οἱ ἵπποι
urn:cts:greekLit:tlg0012.tlg001.allen:23.393#ἀμφὶς ὁδοῦ δραμέτην , ῥυμὸς δʼ ἐπὶ γαῖαν ἐλύσθη .
urn:cts:greekLit:tlg0012.tlg001.allen:23.394#αὐτὸς δʼ ἐκ δίφροιο παρὰ τροχὸν ἐξεκυλίσθη ,
urn:cts:greekLit:tlg0012.tlg001.allen:23.395#ἀγκῶνάς τε περιδρύφθη στόμα τε ῥῖνάς τε ,
urn:cts:greekLit:tlg0012.tlg001.allen:23.396#θρυλίχθη δὲ μέτωπον ἐπʼ ὀφρύσι · τὼ δέ οἱ ὄσσε
urn:cts:greekLit:tlg0012.tlg001.allen:23.397#δακρυόφι πλῆσθεν , θαλερὴ δέ οἱ ἔσχετο φωνή .
urn:cts:greekLit:tlg0012.tlg001.allen:23.398#Τυδεΐδης δὲ παρατρέψας ἔχε μώνυχας ἵππους ,
urn:cts:greekLit:tlg0012.tlg001.allen:23.399#πολλὸν τῶν ἄλλων ἐξάλμενος · ἐν γὰρ Ἀθήνη
urn:cts:greekLit:tlg0012.tlg001.allen:23.400#ἵπποις ἧκε μένος καὶ ἐπʼ αὐτῷ κῦδος ἔθηκε .
urn:cts:greekLit:tlg0012.tlg001.allen:23.401#τῷ δʼ ἄρʼ ἐπʼ Ἀτρεΐδης εἶχε ξανθὸς Μενέλαος .
urn:cts:greekLit:tlg0012.tlg001.allen:23.402#Ἀντίλοχος δʼ ἵπποισιν ἐκέκλετο πατρὸς ἑοῖο ·
urn:cts:greekLit:tlg0012.tlg001.allen:23.403#ἔμβητον καὶ σφῶϊ · τιταίνετον ὅττι τάχιστα .
urn:cts:greekLit:tlg0012.tlg001.allen:23.404#ἤτοι μὲν κείνοισιν ἐριζέμεν οὔ τι κελεύω
urn:cts:greekLit:tlg0012.tlg001.allen:23.405#Τυδεΐδεω ἵπποισι δαΐφρονος , οἷσιν Ἀθήνη
urn:cts:greekLit:tlg0012.tlg001.allen:23.406#νῦν ὤρεξε τάχος καὶ ἐπʼ αὐτῷ κῦδος ἔθηκεν ·
urn:cts:greekLit:tlg0012.tlg001.allen:23.407#ἵππους δʼ Ἀτρεΐδαο κιχάνετε , μὴ δὲ λίπησθον ,
urn:cts:greekLit:tlg0012.tlg001.allen:23.408#καρπαλίμως , μὴ σφῶϊν ἐλεγχείην καταχεύῃ
urn:cts:greekLit:tlg0012.tlg001.allen:23.409#Αἴθη θῆλυς ἐοῦσα · τί ἢ λείπεσθε φέριστοι ;
urn:cts:greekLit:tlg0012.tlg001.allen:23.410#ὧδε γὰρ ἐξερέω , καὶ μὴν τετελεσμένον ἔσται ·
urn:cts:greekLit:tlg0012.tlg001.allen:23.411#οὐ σφῶϊν κομιδὴ παρὰ Νέστορι ποιμένι λαῶν
urn:cts:greekLit:tlg0012.tlg001.allen:23.412#ἔσσεται , αὐτίκα δʼ ὔμμε κατακτενεῖ ὀξέϊ χαλκῷ ,
urn:cts:greekLit:tlg0012.tlg001.allen:23.413#αἴ κʼ ἀποκηδήσαντε φερώμεθα χεῖρον ἄεθλον .
urn:cts:greekLit:tlg0012.tlg001.allen:23.414#ἀλλʼ ἐφομαρτεῖτον καὶ σπεύδετον ὅττι τάχιστα ·
urn:cts:greekLit:tlg0012.tlg001.allen:23.415#ταῦτα δʼ ἐγὼν αὐτὸς τεχνήσομαι ἠδὲ νοήσω
urn:cts:greekLit:tlg0012.tlg001.allen:23.416#στεινωπῷ ἐν ὁδῷ παραδύμεναι , οὐδέ με λήσει .
urn:cts:greekLit:tlg0012.tlg001.allen:23.417#ὣς ἔφαθʼ , οἳ δὲ ἄνακτος ὑποδείσαντες ὁμοκλὴν
urn:cts:greekLit:tlg0012.tlg001.allen:23.418#μᾶλλον ἐπιδραμέτην ὀλίγον χρόνον · αἶψα δʼ ἔπειτα
urn:cts:greekLit:tlg0012.tlg001.allen:23.419#στεῖνος ὁδοῦ κοίλης ἴδεν Ἀντίλοχος μενεχάρμης .
urn:cts:greekLit:tlg0012.tlg001.allen:23.420#ῥωχμὸς ἔην γαίης , ᾗ χειμέριον ἀλὲν ὕδωρ
urn:cts:greekLit:tlg0012.tlg001.allen:23.421#ἐξέρρηξεν ὁδοῖο , βάθυνε δὲ χῶρον ἅπαντα ·
urn:cts:greekLit:tlg0012.tlg001.allen:23.422#τῇ ῥʼ εἶχεν Μενέλαος ἁματροχιὰς ἀλεείνων .
urn:cts:greekLit:tlg0012.tlg001.allen:23.423#Ἀντίλοχος δὲ παρατρέψας ἔχε μώνυχας ἵππους
urn:cts:greekLit:tlg0012.tlg001.allen:23.424#ἐκτὸς ὁδοῦ , ὀλίγον δὲ παρακλίνας ἐδίωκεν .
urn:cts:greekLit:tlg0012.tlg001.allen:23.425#Ἀτρεΐδης δʼ ἔδεισε καὶ Ἀντιλόχῳ ἐγεγώνει ·
urn:cts:greekLit:tlg0012.tlg001.allen:23.426#Ἀντίλοχʼ ἀφραδέως ἱππάζεαι , ἀλλʼ ἄνεχʼ ἵππους ·
urn:cts:greekLit:tlg0012.tlg001.allen:23.427#στεινωπὸς γὰρ ὁδός , τάχα δʼ εὐρυτέρη παρελάσσαι ·
urn:cts:greekLit:tlg0012.tlg001.allen:23.428#μή πως ἀμφοτέρους δηλήσεαι ἅρματι κύρσας .
urn:cts:greekLit:tlg0012.tlg001.allen:23.429#ὣς ἔφατʼ , Ἀντίλοχος δʼ ἔτι καὶ πολὺ μᾶλλον ἔλαυνε
urn:cts:greekLit:tlg0012.tlg001.allen:23.430#κέντρῳ ἐπισπέρχων ὡς οὐκ ἀΐοντι ἐοικώς .
urn:cts:greekLit:tlg0012.tlg001.allen:23.431#ὅσσα δὲ δίσκου οὖρα κατωμαδίοιο πέλονται ,
urn:cts:greekLit:tlg0012.tlg001.allen:23.432#ὅν τʼ αἰζηὸς ἀφῆκεν ἀνὴρ πειρώμενος ἥβης ,
urn:cts:greekLit:tlg0012.tlg001.allen:23.433#τόσσον ἐπιδραμέτην · αἳ δʼ ἠρώησαν ὀπίσσω
urn:cts:greekLit:tlg0012.tlg001.allen:23.434#Ἀτρεΐδεω · αὐτὸς γὰρ ἑκὼν μεθέηκεν ἐλαύνειν
urn:cts:greekLit:tlg0012.tlg001.allen:23.435#μή πως συγκύρσειαν ὁδῷ ἔνι μώνυχες ἵπποι ,
urn:cts:greekLit:tlg0012.tlg001.allen:23.436#δίφρους τʼ ἀνστρέψειαν ἐϋπλεκέας , κατὰ δʼ αὐτοὶ
urn:cts:greekLit:tlg0012.tlg001.allen:23.437#ἐν κονίῃσι πέσοιεν ἐπειγόμενοι περὶ νίκης .
urn:cts:greekLit:tlg0012.tlg001.allen:23.438#τὸν καὶ νεικείων προσέφη ξανθὸς Μενέλαος ·
urn:cts:greekLit:tlg0012.tlg001.allen:23.439#Ἀντίλοχʼ οὔ τις σεῖο βροτῶν ὀλοώτερος ἄλλος ·
urn:cts:greekLit:tlg0012.tlg001.allen:23.440#ἔρρʼ , ἐπεὶ οὔ σʼ ἔτυμόν γε φάμεν πεπνῦσθαι Ἀχαιοί .
urn:cts:greekLit:tlg0012.tlg001.allen:23.441#ἀλλʼ οὐ μὰν οὐδʼ ὧς ἄτερ ὅρκου οἴσῃ ἄεθλον .
urn:cts:greekLit:tlg0012.tlg001.allen:23.442#ὣς εἰπὼν ἵπποισιν ἐκέκλετο φώνησέν τε ·
urn:cts:greekLit:tlg0012.tlg001.allen:23.443#μή μοι ἐρύκεσθον μὴ δʼ ἕστατον ἀχνυμένω κῆρ .
urn:cts:greekLit:tlg0012.tlg001.allen:23.444#φθήσονται τούτοισι πόδες καὶ γοῦνα καμόντα
urn:cts:greekLit:tlg0012.tlg001.allen:23.445#ἢ ὑμῖν · ἄμφω γὰρ ἀτέμβονται νεότητος .
urn:cts:greekLit:tlg0012.tlg001.allen:23.446#ὣς ἔφαθʼ , οἳ δὲ ἄνακτος ὑποδείσαντες ὁμοκλὴν
urn:cts:greekLit:tlg0012.tlg001.allen:23.447#μᾶλλον ἐπιδραμέτην , τάχα δέ σφισιν ἄγχι γένοντο .
urn:cts:greekLit:tlg0012.tlg001.allen:23.448#Ἀργεῖοι δʼ ἐν ἀγῶνι καθήμενοι εἰσορόωντο
urn:cts:greekLit:tlg0012.tlg001.allen:23.449#ἵππους · τοὶ δὲ πέτοντο κονίοντες πεδίοιο .
urn:cts:greekLit:tlg0012.tlg001.allen:23.450#πρῶτος δʼ Ἰδομενεὺς Κρητῶν ἀγὸς ἐφράσαθʼ ἵππους ·
urn:cts:greekLit:tlg0012.tlg001.allen:23.451#ἧστο γὰρ ἐκτὸς ἀγῶνος ὑπέρτατος ἐν περιωπῇ ·
urn:cts:greekLit:tlg0012.tlg001.allen:23.452#τοῖο δʼ ἄνευθεν ἐόντος ὁμοκλητῆρος ἀκούσας
urn:cts:greekLit:tlg0012.tlg001.allen:23.453#ἔγνω , φράσσατο δʼ ἵππον ἀριπρεπέα προὔχοντα ,
urn:cts:greekLit:tlg0012.tlg001.allen:23.454#ὃς τὸ μὲν ἄλλο τόσον φοῖνιξ ἦν , ἐν δὲ μετώπῳ
urn:cts:greekLit:tlg0012.tlg001.allen:23.455#λευκὸν σῆμα τέτυκτο περίτροχον ἠΰτε μήνη .
urn:cts:greekLit:tlg0012.tlg001.allen:23.456#στῆ δʼ ὀρθὸς καὶ μῦθον ἐν Ἀργείοισιν ἔειπεν ·
urn:cts:greekLit:tlg0012.tlg001.allen:23.457#ὦ φίλοι Ἀργείων ἡγήτορες ἠδὲ μέδοντες
urn:cts:greekLit:tlg0012.tlg001.allen:23.458#οἶος ἐγὼν ἵππους αὐγάζομαι ἦε καὶ ὑμεῖς ;
urn:cts:greekLit:tlg0012.tlg001.allen:23.459#ἄλλοι μοι δοκέουσι παροίτεροι ἔμμεναι ἵπποι ,
urn:cts:greekLit:tlg0012.tlg001.allen:23.460#ἄλλος δʼ ἡνίοχος ἰνδάλλεται · αἳ δέ που αὐτοῦ
urn:cts:greekLit:tlg0012.tlg001.allen:23.461#ἔβλαβεν ἐν πεδίῳ , αἳ κεῖσέ γε φέρτεραι ἦσαν ·
urn:cts:greekLit:tlg0012.tlg001.allen:23.462#ἤτοι γὰρ τὰς πρῶτα ἴδον περὶ τέρμα βαλούσας ,
urn:cts:greekLit:tlg0012.tlg001.allen:23.463#νῦν δʼ οὔ πῃ δύναμαι ἰδέειν · πάντῃ δέ μοι ὄσσε
urn:cts:greekLit:tlg0012.tlg001.allen:23.464#Τρωϊκὸν ἂμ πεδίον παπταίνετον εἰσορόωντι ·
urn:cts:greekLit:tlg0012.tlg001.allen:23.465#ἦε τὸν ἡνίοχον φύγον ἡνία , οὐδὲ δυνάσθη
urn:cts:greekLit:tlg0012.tlg001.allen:23.466#εὖ σχεθέειν περὶ τέρμα καὶ οὐκ ἐτύχησεν ἑλίξας ·
urn:cts:greekLit:tlg0012.tlg001.allen:23.467#ἔνθά μιν ἐκπεσέειν ὀΐω σύν θʼ ἅρματα ἆξαι ,
urn:cts:greekLit:tlg0012.tlg001.allen:23.468#αἳ δʼ ἐξηρώησαν , ἐπεὶ μένος ἔλλαβε θυμόν .
urn:cts:greekLit:tlg0012.tlg001.allen:23.469#ἀλλὰ ἴδεσθε καὶ ὔμμες ἀνασταδόν · οὐ γὰρ ἔγωγε
urn:cts:greekLit:tlg0012.tlg001.allen:23.470#εὖ διαγιγνώσκω · δοκέει δέ μοι ἔμμεναι ἀνὴρ
urn:cts:greekLit:tlg0012.tlg001.allen:23.471#Αἰτωλὸς γενεήν , μετὰ δʼ Ἀργείοισιν ἀνάσσει
urn:cts:greekLit:tlg0012.tlg001.allen:23.472#Τυδέος ἱπποδάμου υἱὸς κρατερὸς Διομήδης .
urn:cts:greekLit:tlg0012.tlg001.allen:23.473#τὸν δʼ αἰσχρῶς ἐνένιπεν Ὀϊλῆος ταχὺς Αἴας ·
urn:cts:greekLit:tlg0012.tlg001.allen:23.474#Ἰδομενεῦ τί πάρος λαβρεύεαι ; αἳ δέ τʼ ἄνευθεν
urn:cts:greekLit:tlg0012.tlg001.allen:23.475#ἵπποι ἀερσίποδες πολέος πεδίοιο δίενται .
urn:cts:greekLit:tlg0012.tlg001.allen:23.476#οὔτε νεώτατός ἐσσι μετʼ Ἀργείοισι τοσοῦτον ,
urn:cts:greekLit:tlg0012.tlg001.allen:23.477#οὔτέ τοι ὀξύτατον κεφαλῆς ἐκδέρκεται ὄσσε ·
urn:cts:greekLit:tlg0012.tlg001.allen:23.478#ἀλλʼ αἰεὶ μύθοις λαβρεύεαι · οὐδέ τί σε χρὴ
urn:cts:greekLit:tlg0012.tlg001.allen:23.479#λαβραγόρην ἔμεναι · πάρα γὰρ καὶ ἀμείνονες ἄλλοι .
urn:cts:greekLit:tlg0012.tlg001.allen:23.480#ἵπποι δʼ αὐταὶ ἔασι παροίτεραι , αἳ τὸ πάρος περ ,
urn:cts:greekLit:tlg0012.tlg001.allen:23.481#Εὐμήλου , ἐν δʼ αὐτὸς ἔχων εὔληρα βέβηκε .
urn:cts:greekLit:tlg0012.tlg001.allen:23.482#τὸν δὲ χολωσάμενος Κρητῶν ἀγὸς ἀντίον ηὔδα ·
urn:cts:greekLit:tlg0012.tlg001.allen:23.483#Αἶαν νεῖκος ἄριστε κακοφραδὲς ἄλλά τε πάντα
urn:cts:greekLit:tlg0012.tlg001.allen:23.484#δεύεαι Ἀργείων , ὅτι τοι νόος ἐστὶν ἀπηνής .
urn:cts:greekLit:tlg0012.tlg001.allen:23.485#δεῦρό νυν ἢ τρίποδος περιδώμεθον ἠὲ λέβητος ,
urn:cts:greekLit:tlg0012.tlg001.allen:23.486#ἴστορα δʼ Ἀτρεΐδην Ἀγαμέμνονα θείομεν ἄμφω ,
urn:cts:greekLit:tlg0012.tlg001.allen:23.487#ὁππότεραι πρόσθʼ ἵπποι , ἵνα γνώῃς ἀποτίνων .
urn:cts:greekLit:tlg0012.tlg001.allen:23.488#ὣς ἔφατʼ , ὄρνυτο δʼ αὐτίκʼ Ὀϊλῆος ταχὺς Αἴας
urn:cts:greekLit:tlg0012.tlg001.allen:23.489#χωόμενος χαλεποῖσιν ἀμείψασθαι ἐπέεσσι ·
urn:cts:greekLit:tlg0012.tlg001.allen:23.490#καί νύ κε δὴ προτέρω ἔτʼ ἔρις γένετʼ ἀμφοτέροισιν ,
urn:cts:greekLit:tlg0012.tlg001.allen:23.491#εἰ μὴ Ἀχιλλεὺς αὐτὸς ἀνίστατο καὶ φάτο μῦθον ·
urn:cts:greekLit:tlg0012.tlg001.allen:23.492#μηκέτι νῦν χαλεποῖσιν ἀμείβεσθον ἐπέεσσιν
urn:cts:greekLit:tlg0012.tlg001.allen:23.493#Αἶαν Ἰδομενεῦ τε κακοῖς , ἐπεὶ οὐδὲ ἔοικε .
urn:cts:greekLit:tlg0012.tlg001.allen:23.494#καὶ δʼ ἄλλῳ νεμεσᾶτον ὅτις τοιαῦτά γε ῥέζοι .
urn:cts:greekLit:tlg0012.tlg001.allen:23.495#ἀλλʼ ὑμεῖς ἐν ἀγῶνι καθήμενοι εἰσοράασθε
urn:cts:greekLit:tlg0012.tlg001.allen:23.496#ἵππους · οἳ δὲ τάχʼ αὐτοὶ ἐπειγόμενοι περὶ νίκης
urn:cts:greekLit:tlg0012.tlg001.allen:23.497#ἐνθάδʼ ἐλεύσονται · τότε δὲ γνώσεσθε ἕκαστος
urn:cts:greekLit:tlg0012.tlg001.allen:23.498#ἵππους Ἀργείων , οἳ δεύτεροι οἵ τε πάροιθεν .
urn:cts:greekLit:tlg0012.tlg001.allen:23.499#ὣς φάτο , Τυδεΐδης δὲ μάλα σχεδὸν ἦλθε διώκων ,
urn:cts:greekLit:tlg0012.tlg001.allen:23.500#μάστι δʼ αἰὲν ἔλαυνε κατωμαδόν · οἳ δέ οἱ ἵπποι
urn:cts:greekLit:tlg0012.tlg001.allen:23.501#ὑψόσʼ ἀειρέσθην ῥίμφα πρήσσοντε κέλευθον .
urn:cts:greekLit:tlg0012.tlg001.allen:23.502#αἰεὶ δʼ ἡνίοχον κονίης ῥαθάμιγγες ἔβαλλον ,
urn:cts:greekLit:tlg0012.tlg001.allen:23.503#ἅρματα δὲ χρυσῷ πεπυκασμένα κασσιτέρῳ τε
urn:cts:greekLit:tlg0012.tlg001.allen:23.504#ἵπποις ὠκυπόδεσσιν ἐπέτρεχον · οὐδέ τι πολλὴ
urn:cts:greekLit:tlg0012.tlg001.allen:23.505#γίγνετʼ ἐπισσώτρων ἁρματροχιὴ κατόπισθεν
urn:cts:greekLit:tlg0012.tlg001.allen:23.506#ἐν λεπτῇ κονίῃ · τὼ δὲ σπεύδοντε πετέσθην .
urn:cts:greekLit:tlg0012.tlg001.allen:23.507#στῆ δὲ μέσῳ ἐν ἀγῶνι , πολὺς δʼ ἀνεκήκιεν ἱδρὼς
urn:cts:greekLit:tlg0012.tlg001.allen:23.508#ἵππων ἔκ τε λόφων καὶ ἀπὸ στέρνοιο χαμᾶζε .
urn:cts:greekLit:tlg0012.tlg001.allen:23.509#αὐτὸς δʼ ἐκ δίφροιο χαμαὶ θόρε παμφανόωντος ,
urn:cts:greekLit:tlg0012.tlg001.allen:23.510#κλῖνε δʼ ἄρα μάστιγα ποτὶ ζυγόν · οὐδὲ μάτησεν
urn:cts:greekLit:tlg0012.tlg001.allen:23.511#ἴφθιμος Σθένελος , ἀλλʼ ἐσσυμένως λάβʼ ἄεθλον ,
urn:cts:greekLit:tlg0012.tlg001.allen:23.512#δῶκε δʼ ἄγειν ἑτάροισιν ὑπερθύμοισι γυναῖκα
urn:cts:greekLit:tlg0012.tlg001.allen:23.513#καὶ τρίποδʼ ὠτώεντα φέρειν · ὃ δʼ ἔλυεν ὑφʼ ἵππους .
urn:cts:greekLit:tlg0012.tlg001.allen:23.514#τῷ δʼ ἄρʼ ἐπʼ Ἀντίλοχος Νηλήϊος ἤλασεν ἵππους
urn:cts:greekLit:tlg0012.tlg001.allen:23.515#κέρδεσιν , οὔ τι τάχει γε , παραφθάμενος Μενέλαον ·
urn:cts:greekLit:tlg0012.tlg001.allen:23.516#ἀλλὰ καὶ ὧς Μενέλαος ἔχʼ ἐγγύθεν ὠκέας ἵππους .
urn:cts:greekLit:tlg0012.tlg001.allen:23.517#ὅσσον δὲ τροχοῦ ἵππος ἀφίσταται , ὅς ῥα ἄνακτα
urn:cts:greekLit:tlg0012.tlg001.allen:23.518#ἕλκῃσιν πεδίοιο τιταινόμενος σὺν ὄχεσφι ·
urn:cts:greekLit:tlg0012.tlg001.allen:23.519#τοῦ μέν τε ψαύουσιν ἐπισσώτρου τρίχες ἄκραι
urn:cts:greekLit:tlg0012.tlg001.allen:23.520#οὐραῖαι · ὃ δέ τʼ ἄγχι μάλα τρέχει , οὐδέ τι πολλὴ
urn:cts:greekLit:tlg0012.tlg001.allen:23.521#χώρη μεσσηγὺς πολέος πεδίοιο θέοντος ·
urn:cts:greekLit:tlg0012.tlg001.allen:23.522#τόσσον δὴ Μενέλαος ἀμύμονος Ἀντιλόχοιο
urn:cts:greekLit:tlg0012.tlg001.allen:23.523#λείπετʼ · ἀτὰρ τὰ πρῶτα καὶ ἐς δίσκουρα λέλειπτο ,
urn:cts:greekLit:tlg0012.tlg001.allen:23.524#ἀλλά μιν αἶψα κίχανεν · ὀφέλλετο γὰρ μένος ἠῢ
urn:cts:greekLit:tlg0012.tlg001.allen:23.525#ἵππου τῆς Ἀγαμεμνονέης καλλίτριχος Αἴθης ·
urn:cts:greekLit:tlg0012.tlg001.allen:23.526#εἰ δέ κʼ ἔτι προτέρω γένετο δρόμος ἀμφοτέροισι ,
urn:cts:greekLit:tlg0012.tlg001.allen:23.527#τώ κέν μιν παρέλασσʼ οὐδʼ ἀμφήριστον ἔθηκεν .
urn:cts:greekLit:tlg0012.tlg001.allen:23.528#αὐτὰρ Μηριόνης θεράπων ἐῢς Ἰδομενῆος
urn:cts:greekLit:tlg0012.tlg001.allen:23.529#λείπετʼ ἀγακλῆος Μενελάου δουρὸς ἐρωήν ·
urn:cts:greekLit:tlg0012.tlg001.allen:23.530#βάρδιστοι μὲν γάρ οἱ ἔσαν καλλίτριχες ἵπποι ,
urn:cts:greekLit:tlg0012.tlg001.allen:23.531#ἤκιστος δʼ ἦν αὐτὸς ἐλαυνέμεν ἅρμʼ ἐν ἀγῶνι .
urn:cts:greekLit:tlg0012.tlg001.allen:23.532#υἱὸς δʼ Ἀδμήτοιο πανύστατος ἤλυθεν ἄλλων
urn:cts:greekLit:tlg0012.tlg001.allen:23.533#ἕλκων ἅρματα καλὰ ἐλαύνων πρόσσοθεν ἵππους .
urn:cts:greekLit:tlg0012.tlg001.allen:23.534#τὸν δὲ ἰδὼν ᾤκτειρε ποδάρκης δῖος Ἀχιλλεύς ,
urn:cts:greekLit:tlg0012.tlg001.allen:23.535#στὰς δʼ ἄρʼ ἐν Ἀργείοις ἔπεα πτερόεντʼ ἀγόρευε ·
urn:cts:greekLit:tlg0012.tlg001.allen:23.536#λοῖσθος ἀνὴρ ὤριστος ἐλαύνει μώνυχας ἵππους ·
urn:cts:greekLit:tlg0012.tlg001.allen:23.537#ἀλλʼ ἄγε δή οἱ δῶμεν ἀέθλιον ὡς ἐπιεικὲς
urn:cts:greekLit:tlg0012.tlg001.allen:23.538#δεύτερʼ · ἀτὰρ τὰ πρῶτα φερέσθω Τυδέος υἱός .
urn:cts:greekLit:tlg0012.tlg001.allen:23.539#ὣς ἔφαθʼ , οἳ δʼ ἄρα πάντες ἐπῄνεον ὡς ἐκέλευε .
urn:cts:greekLit:tlg0012.tlg001.allen:23.540#καί νύ κέ οἱ πόρεν ἵππον , ἐπῄνησαν γὰρ Ἀχαιοί ,
urn:cts:greekLit:tlg0012.tlg001.allen:23.541#εἰ μὴ ἄρʼ Ἀντίλοχος μεγαθύμου Νέστορος υἱὸς
urn:cts:greekLit:tlg0012.tlg001.allen:23.542#Πηλεΐδην Ἀχιλῆα δίκῃ ἠμείψατʼ ἀναστάς ·
urn:cts:greekLit:tlg0012.tlg001.allen:23.543#ὦ Ἀχιλεῦ μάλα τοι κεχολώσομαι αἴ κε τελέσσῃς
urn:cts:greekLit:tlg0012.tlg001.allen:23.544#τοῦτο ἔπος · μέλλεις γὰρ ἀφαιρήσεσθαι ἄεθλον
urn:cts:greekLit:tlg0012.tlg001.allen:23.545#τὰ φρονέων ὅτι οἱ βλάβεν ἅρματα καὶ ταχέʼ ἵππω
urn:cts:greekLit:tlg0012.tlg001.allen:23.546#αὐτός τʼ ἐσθλὸς ἐών · ἀλλʼ ὤφελεν ἀθανάτοισιν
urn:cts:greekLit:tlg0012.tlg001.allen:23.547#εὔχεσθαι · τό κεν οὔ τι πανύστατος ἦλθε διώκων .
urn:cts:greekLit:tlg0012.tlg001.allen:23.548#εἰ δέ μιν οἰκτίρεις καί τοι φίλος ἔπλετο θυμῷ
urn:cts:greekLit:tlg0012.tlg001.allen:23.549#ἔστί τοι ἐν κλισίῃ χρυσὸς πολύς , ἔστι δὲ χαλκὸς
urn:cts:greekLit:tlg0012.tlg001.allen:23.550#καὶ πρόβατʼ , εἰσὶ δέ τοι δμῳαὶ καὶ μώνυχες ἵπποι ·
urn:cts:greekLit:tlg0012.tlg001.allen:23.551#τῶν οἱ ἔπειτʼ ἀνελὼν δόμεναι καὶ μεῖζον ἄεθλον
urn:cts:greekLit:tlg0012.tlg001.allen:23.552#ἠὲ καὶ αὐτίκα νῦν , ἵνα σʼ αἰνήσωσιν Ἀχαιοί .
urn:cts:greekLit:tlg0012.tlg001.allen:23.553#τὴν δʼ ἐγὼ οὐ δώσω · περὶ δʼ αὐτῆς πειρηθήτω
urn:cts:greekLit:tlg0012.tlg001.allen:23.554#ἀνδρῶν ὅς κʼ ἐθέλῃσιν ἐμοὶ χείρεσσι μάχεσθαι .
urn:cts:greekLit:tlg0012.tlg001.allen:23.555#ὣς φάτο , μείδησεν δὲ ποδάρκης δῖος Ἀχιλλεὺς
urn:cts:greekLit:tlg0012.tlg001.allen:23.556#χαίρων Ἀντιλόχῳ , ὅτι οἱ φίλος ἦεν ἑταῖρος ·
urn:cts:greekLit:tlg0012.tlg001.allen:23.557#καί μιν ἀμειβόμενος ἔπεα πτερόεντα προσηύδα ·
urn:cts:greekLit:tlg0012.tlg001.allen:23.558#Ἀντίλοχʼ , εἰ μὲν δή με κελεύεις οἴκοθεν ἄλλο
urn:cts:greekLit:tlg0012.tlg001.allen:23.559#Εὐμήλῳ ἐπιδοῦναι , ἐγὼ δέ κε καὶ τὸ τελέσσω .
urn:cts:greekLit:tlg0012.tlg001.allen:23.560#δώσω οἱ θώρηκα , τὸν Ἀστεροπαῖον ἀπηύρων
urn:cts:greekLit:tlg0012.tlg001.allen:23.561#χάλκεον , ᾧ πέρι χεῦμα φαεινοῦ κασσιτέροιο
urn:cts:greekLit:tlg0012.tlg001.allen:23.562#ἀμφιδεδίνηται · πολέος δέ οἱ ἄξιος ἔσται .
urn:cts:greekLit:tlg0012.tlg001.allen:23.563#ἦ ῥα , καὶ Αὐτομέδοντι φίλῳ ἐκέλευσεν ἑταίρῳ
urn:cts:greekLit:tlg0012.tlg001.allen:23.564#οἰσέμεναι κλισίηθεν · ὃ δʼ ᾤχετο καί οἱ ἔνεικεν ,
urn:cts:greekLit:tlg0012.tlg001.allen:23.565#Εὐμήλῳ δʼ ἐν χερσὶ τίθει · ὃ δὲ δέξατο χαίρων .
urn:cts:greekLit:tlg0012.tlg001.allen:23.566#τοῖσι δὲ καὶ Μενέλαος ἀνίστατο θυμὸν ἀχεύων
urn:cts:greekLit:tlg0012.tlg001.allen:23.567#Ἀντιλόχῳ ἄμοτον κεχολωμένος · ἐν δʼ ἄρα κῆρυξ
urn:cts:greekLit:tlg0012.tlg001.allen:23.568#χειρὶ σκῆπτρον ἔθηκε , σιωπῆσαί τε κέλευσεν
urn:cts:greekLit:tlg0012.tlg001.allen:23.569#Ἀργείους · ὃ δʼ ἔπειτα μετηύδα ἰσόθεος φώς ·
urn:cts:greekLit:tlg0012.tlg001.allen:23.570#Ἀντίλοχε πρόσθεν πεπνυμένε ποῖον ἔρεξας .
urn:cts:greekLit:tlg0012.tlg001.allen:23.571#ᾔσχυνας μὲν ἐμὴν ἀρετήν , βλάψας δέ μοι ἵππους
urn:cts:greekLit:tlg0012.tlg001.allen:23.572#τοὺς σοὺς πρόσθε βαλών , οἵ τοι πολὺ χείρονες ἦσαν .
urn:cts:greekLit:tlg0012.tlg001.allen:23.573#ἀλλʼ ἄγετʼ Ἀργείων ἡγήτορες ἠδὲ μέδοντες
urn:cts:greekLit:tlg0012.tlg001.allen:23.574#ἐς μέσον ἀμφοτέροισι δικάσσατε , μὴ δʼ ἐπʼ ἀρωγῇ ,
urn:cts:greekLit:tlg0012.tlg001.allen:23.575#μή ποτέ τις εἴπῃσιν Ἀχαιῶν χαλκοχιτώνων ·
urn:cts:greekLit:tlg0012.tlg001.allen:23.576#Ἀντίλοχον ψεύδεσσι βιησάμενος Μενέλαος
urn:cts:greekLit:tlg0012.tlg001.allen:23.577#οἴχεται ἵππον ἄγων , ὅτι οἱ πολὺ χείρονες ἦσαν
urn:cts:greekLit:tlg0012.tlg001.allen:23.578#ἵπποι , αὐτὸς δὲ κρείσσων ἀρετῇ τε βίῃ τε .
urn:cts:greekLit:tlg0012.tlg001.allen:23.579#εἰ δʼ ἄγʼ ἐγὼν αὐτὸς δικάσω , καί μʼ οὔ τινά φημι
urn:cts:greekLit:tlg0012.tlg001.allen:23.580#ἄλλον ἐπιπλήξειν Δαναῶν · ἰθεῖα γὰρ ἔσται .
urn:cts:greekLit:tlg0012.tlg001.allen:23.581#Ἀντίλοχʼ εἰ δʼ ἄγε δεῦρο διοτρεφές , ἣ θέμις ἐστί ,
urn:cts:greekLit:tlg0012.tlg001.allen:23.582#στὰς ἵππων προπάροιθε καὶ ἅρματος , αὐτὰρ ἱμάσθλην
urn:cts:greekLit:tlg0012.tlg001.allen:23.583#χερσὶν ἔχε ῥαδινήν , ᾗ περ τὸ πρόσθεν ἔλαυνες ,
urn:cts:greekLit:tlg0012.tlg001.allen:23.584#ἵππων ἁψάμενος γαιήοχον ἐννοσίγαιον
urn:cts:greekLit:tlg0012.tlg001.allen:23.585#ὄμνυθι μὴ μὲν ἑκὼν τὸ ἐμὸν δόλῳ ἅρμα πεδῆσαι .
urn:cts:greekLit:tlg0012.tlg001.allen:23.586#τὸν δʼ αὖτʼ Ἀντίλοχος πεπνυμένος ἀντίον ηὔδα ·
urn:cts:greekLit:tlg0012.tlg001.allen:23.587#ἄνσχεο νῦν · πολλὸν γὰρ ἔγωγε νεώτερός εἰμι
urn:cts:greekLit:tlg0012.tlg001.allen:23.588#σεῖο ἄναξ Μενέλαε , σὺ δὲ πρότερος καὶ ἀρείων .
urn:cts:greekLit:tlg0012.tlg001.allen:23.589#οἶσθʼ οἷαι νέου ἀνδρὸς ὑπερβασίαι τελέθουσι ·
urn:cts:greekLit:tlg0012.tlg001.allen:23.590#κραιπνότερος μὲν γάρ τε νόος , λεπτὴ δέ τε μῆτις .
urn:cts:greekLit:tlg0012.tlg001.allen:23.591#τώ τοι ἐπιτλήτω κραδίη · ἵππον δέ τοι αὐτὸς
urn:cts:greekLit:tlg0012.tlg001.allen:23.592#δώσω , τὴν ἀρόμην . εἰ καί νύ κεν οἴκοθεν ἄλλο
urn:cts:greekLit:tlg0012.tlg001.allen:23.593#μεῖζον ἐπαιτήσειας , ἄφαρ κέ τοι αὐτίκα δοῦναι
urn:cts:greekLit:tlg0012.tlg001.allen:23.594#βουλοίμην ἢ σοί γε διοτρεφὲς ἤματα πάντα
urn:cts:greekLit:tlg0012.tlg001.allen:23.595#ἐκ θυμοῦ πεσέειν καὶ δαίμοσιν εἶναι ἀλιτρός .
urn:cts:greekLit:tlg0012.tlg001.allen:23.596#ἦ ῥα καὶ ἵππον ἄγων μεγαθύμου Νέστορος υἱὸς
urn:cts:greekLit:tlg0012.tlg001.allen:23.597#ἐν χείρεσσι τίθει Μενελάου · τοῖο δὲ θυμὸς
urn:cts:greekLit:tlg0012.tlg001.allen:23.598#ἰάνθη ὡς εἴ τε περὶ σταχύεσσιν ἐέρση
urn:cts:greekLit:tlg0012.tlg001.allen:23.599#ληΐου ἀλδήσκοντος , ὅτε φρίσσουσιν ἄρουραι ·
urn:cts:greekLit:tlg0012.tlg001.allen:23.600#ὣς ἄρα σοὶ Μενέλαε μετὰ φρεσὶ θυμὸς ἰάνθη .
urn:cts:greekLit:tlg0012.tlg001.allen:23.601#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:23.602#Ἀντίλοχε νῦν μέν τοι ἐγὼν ὑποείξομαι αὐτὸς
urn:cts:greekLit:tlg0012.tlg001.allen:23.603#χωόμενος , ἐπεὶ οὔ τι παρήορος οὐδʼ ἀεσίφρων
urn:cts:greekLit:tlg0012.tlg001.allen:23.604#ἦσθα πάρος · νῦν αὖτε νόον νίκησε νεοίη .
urn:cts:greekLit:tlg0012.tlg001.allen:23.605#δεύτερον αὖτʼ ἀλέασθαι ἀμείνονας ἠπεροπεύειν .
urn:cts:greekLit:tlg0012.tlg001.allen:23.606#οὐ γάρ κέν με τάχʼ ἄλλος ἀνὴρ παρέπεισεν Ἀχαιῶν .
urn:cts:greekLit:tlg0012.tlg001.allen:23.607#ἀλλὰ σὺ γὰρ δὴ πολλὰ πάθες καὶ πολλὰ μόγησας
urn:cts:greekLit:tlg0012.tlg001.allen:23.608#σός τε πατὴρ ἀγαθὸς καὶ ἀδελφεὸς εἵνεκʼ ἐμεῖο ·
urn:cts:greekLit:tlg0012.tlg001.allen:23.609#τώ τοι λισσομένῳ ἐπιπείσομαι , ἠδὲ καὶ ἵππον
urn:cts:greekLit:tlg0012.tlg001.allen:23.610#δώσω ἐμήν περ ἐοῦσαν , ἵνα γνώωσι καὶ οἵδε
urn:cts:greekLit:tlg0012.tlg001.allen:23.611#ὡς ἐμὸς οὔ ποτε θυμὸς ὑπερφίαλος καὶ ἀπηνής .
urn:cts:greekLit:tlg0012.tlg001.allen:23.612#ἦ ῥα , καὶ Ἀντιλόχοιο Νοήμονι δῶκεν ἑταίρῳ
urn:cts:greekLit:tlg0012.tlg001.allen:23.613#ἵππον ἄγειν · ὃ δʼ ἔπειτα λέβηθʼ ἕλε παμφανόωντα .
urn:cts:greekLit:tlg0012.tlg001.allen:23.614#Μηριόνης δʼ ἀνάειρε δύω χρυσοῖο τάλαντα
urn:cts:greekLit:tlg0012.tlg001.allen:23.615#τέτρατος , ὡς ἔλασεν . πέμπτον δʼ ὑπελείπετʼ ἄεθλον ,
urn:cts:greekLit:tlg0012.tlg001.allen:23.616#ἀμφίθετος φιάλη · τὴν Νέστορι δῶκεν Ἀχιλλεὺς
urn:cts:greekLit:tlg0012.tlg001.allen:23.617#Ἀργείων ἀνʼ ἀγῶνα φέρων , καὶ ἔειπε παραστάς ·
urn:cts:greekLit:tlg0012.tlg001.allen:23.618#τῆ νῦν , καὶ σοὶ τοῦτο γέρον κειμήλιον ἔστω
urn:cts:greekLit:tlg0012.tlg001.allen:23.619#Πατρόκλοιο τάφου μνῆμʼ ἔμμεναι · οὐ γὰρ ἔτʼ αὐτὸν
urn:cts:greekLit:tlg0012.tlg001.allen:23.620#ὄψῃ ἐν Ἀργείοισι · δίδωμι δέ τοι τόδʼ ἄεθλον
urn:cts:greekLit:tlg0012.tlg001.allen:23.621#αὔτως · οὐ γὰρ πύξ γε μαχήσεαι , οὐδὲ παλαίσεις ,
urn:cts:greekLit:tlg0012.tlg001.allen:23.622#οὐδʼ ἔτʼ ἀκοντιστὺν ἐσδύσεαι , οὐδὲ πόδεσσι
urn:cts:greekLit:tlg0012.tlg001.allen:23.623#θεύσεαι · ἤδη γὰρ χαλεπὸν κατὰ γῆρας ἐπείγει .
urn:cts:greekLit:tlg0012.tlg001.allen:23.624#ὣς εἰπὼν ἐν χερσὶ τίθει · ὃ δʼ ἐδέξατο χαίρων ,
urn:cts:greekLit:tlg0012.tlg001.allen:23.625#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:23.626#ναὶ δὴ ταῦτά γε πάντα τέκος κατὰ μοῖραν ἔειπες ·
urn:cts:greekLit:tlg0012.tlg001.allen:23.627#οὐ γὰρ ἔτʼ ἔμπεδα γυῖα φίλος πόδες , οὐδέ τι χεῖρες
urn:cts:greekLit:tlg0012.tlg001.allen:23.628#ὤμων ἀμφοτέρωθεν ἐπαΐσσονται ἐλαφραί .
urn:cts:greekLit:tlg0012.tlg001.allen:23.629#εἴθʼ ὣς ἡβώοιμι βίη τέ μοι ἔμπεδος εἴη
urn:cts:greekLit:tlg0012.tlg001.allen:23.630#ὡς ὁπότε κρείοντʼ Ἀμαρυγκέα θάπτον Ἐπειοὶ
urn:cts:greekLit:tlg0012.tlg001.allen:23.631#Βουπρασίῳ , παῖδες δʼ ἔθεσαν βασιλῆος ἄεθλα ·
urn:cts:greekLit:tlg0012.tlg001.allen:23.632#ἔνθʼ οὔ τίς μοι ὁμοῖος ἀνὴρ γένετʼ , οὔτʼ ἄρʼ Ἐπειῶν
urn:cts:greekLit:tlg0012.tlg001.allen:23.633#οὔτʼ αὐτῶν Πυλίων οὔτʼ Αἰτωλῶν μεγαθύμων .
urn:cts:greekLit:tlg0012.tlg001.allen:23.634#πὺξ μὲν ἐνίκησα Κλυτομήδεα Ἤνοπος υἱόν ,
urn:cts:greekLit:tlg0012.tlg001.allen:23.635#Ἀγκαῖον δὲ πάλῃ Πλευρώνιον , ὅς μοι ἀνέστη ·
urn:cts:greekLit:tlg0012.tlg001.allen:23.636#Ἴφικλον δὲ πόδεσσι παρέδραμον ἐσθλὸν ἐόντα ,
urn:cts:greekLit:tlg0012.tlg001.allen:23.637#δουρὶ δʼ ὑπειρέβαλον Φυλῆά τε καὶ Πολύδωρον .
urn:cts:greekLit:tlg0012.tlg001.allen:23.638#οἴοισίν μʼ ἵπποισι παρήλασαν Ἀκτορίωνε
urn:cts:greekLit:tlg0012.tlg001.allen:23.639#πλήθει πρόσθε βαλόντες ἀγασσάμενοι περὶ νίκης ,
urn:cts:greekLit:tlg0012.tlg001.allen:23.640#οὕνεκα δὴ τὰ μέγιστα παρʼ αὐτόθι λείπετʼ ἄεθλα .
urn:cts:greekLit:tlg0012.tlg001.allen:23.641#οἳ δʼ ἄρʼ ἔσαν δίδυμοι · ὃ μὲν ἔμπεδον ἡνιόχευεν ,
urn:cts:greekLit:tlg0012.tlg001.allen:23.642#ἔμπεδον ἡνιόχευʼ , ὃ δʼ ἄρα μάστιγι κέλευεν .
urn:cts:greekLit:tlg0012.tlg001.allen:23.643#ὥς ποτʼ ἔον · νῦν αὖτε νεώτεροι ἀντιοώντων
urn:cts:greekLit:tlg0012.tlg001.allen:23.644#ἔργων τοιούτων · ἐμὲ δὲ χρὴ γήραϊ λυγρῷ
urn:cts:greekLit:tlg0012.tlg001.allen:23.645#πείθεσθαι , τότε δʼ αὖτε μετέπρεπον ἡρώεσσιν .
urn:cts:greekLit:tlg0012.tlg001.allen:23.646#ἀλλʼ ἴθι καὶ σὸν ἑταῖρον ἀέθλοισι κτερέϊζε .
urn:cts:greekLit:tlg0012.tlg001.allen:23.647#τοῦτο δʼ ἐγὼ πρόφρων δέχομαι , χαίρει δέ μοι ἦτορ ,
urn:cts:greekLit:tlg0012.tlg001.allen:23.648#ὥς μευ ἀεὶ μέμνησαι ἐνηέος , οὐδέ σε λήθω ,
urn:cts:greekLit:tlg0012.tlg001.allen:23.649#τιμῆς ἧς τέ μʼ ἔοικε τετιμῆσθαι μετʼ Ἀχαιοῖς .
urn:cts:greekLit:tlg0012.tlg001.allen:23.650#σοὶ δὲ θεοὶ τῶνδʼ ἀντὶ χάριν μενοεικέα δοῖεν .
urn:cts:greekLit:tlg0012.tlg001.allen:23.651#ὣς φάτο , Πηλεΐδης δὲ πολὺν καθʼ ὅμιλον Ἀχαιῶν
urn:cts:greekLit:tlg0012.tlg001.allen:23.652#ᾤχετʼ , ἐπεὶ πάντʼ αἶνον ἐπέκλυε Νηλεΐδαο .
urn:cts:greekLit:tlg0012.tlg001.allen:23.653#αὐτὰρ ὃ πυγμαχίης ἀλεγεινῆς θῆκεν ἄεθλα ·
urn:cts:greekLit:tlg0012.tlg001.allen:23.654#ἡμίονον ταλαεργὸν ἄγων κατέδησʼ ἐν ἀγῶνι
urn:cts:greekLit:tlg0012.tlg001.allen:23.655#ἑξέτεʼ ἀδμήτην , ἥ τʼ ἀλγίστη δαμάσασθαι ·
urn:cts:greekLit:tlg0012.tlg001.allen:23.656#τῷ δʼ ἄρα νικηθέντι τίθει δέπας ἀμφικύπελλον .
urn:cts:greekLit:tlg0012.tlg001.allen:23.657#στῆ δʼ ὀρθὸς καὶ μῦθον ἐν Ἀργείοισιν ἔειπεν ·
urn:cts:greekLit:tlg0012.tlg001.allen:23.658#Ἀτρεΐδη τε καὶ ἄλλοι ἐϋκνήμιδες Ἀχαιοὶ
urn:cts:greekLit:tlg0012.tlg001.allen:23.659#ἄνδρε δύω περὶ τῶνδε κελεύομεν , ὥ περ ἀρίστω ,
urn:cts:greekLit:tlg0012.tlg001.allen:23.660#πὺξ μάλʼ ἀνασχομένω πεπληγέμεν · ᾧ δέ κʼ Ἀπόλλων
urn:cts:greekLit:tlg0012.tlg001.allen:23.661#δώῃ καμμονίην , γνώωσι δὲ πάντες Ἀχαιοί ,
urn:cts:greekLit:tlg0012.tlg001.allen:23.662#ἡμίονον ταλαεργὸν ἄγων κλισίην δὲ νεέσθω ·
urn:cts:greekLit:tlg0012.tlg001.allen:23.663#αὐτὰρ ὃ νικηθεὶς δέπας οἴσεται ἀμφικύπελλον .
urn:cts:greekLit:tlg0012.tlg001.allen:23.664#ὣς ἔφατʼ , ὄρνυτο δʼ αὐτίκʼ ἀνὴρ ἠΰς τε μέγας τε
urn:cts:greekLit:tlg0012.tlg001.allen:23.665#εἰδὼς πυγμαχίης υἱὸς Πανοπῆος Ἐπειός ,
urn:cts:greekLit:tlg0012.tlg001.allen:23.666#ἅψατο δʼ ἡμιόνου ταλαεργοῦ φώνησέν τε ·
urn:cts:greekLit:tlg0012.tlg001.allen:23.667#ἆσσον ἴτω ὅς τις δέπας οἴσεται ἀμφικύπελλον ·
urn:cts:greekLit:tlg0012.tlg001.allen:23.668#ἡμίονον δʼ οὔ φημί τινʼ ἀξέμεν ἄλλον Ἀχαιῶν
urn:cts:greekLit:tlg0012.tlg001.allen:23.669#πυγμῇ νικήσαντʼ , ἐπεὶ εὔχομαι εἶναι ἄριστος .
urn:cts:greekLit:tlg0012.tlg001.allen:23.670#ἦ οὐχ ἅλις ὅττι μάχης ἐπιδεύομαι ; οὐδʼ ἄρα πως ἦν
urn:cts:greekLit:tlg0012.tlg001.allen:23.671#ἐν πάντεσσʼ ἔργοισι δαήμονα φῶτα γενέσθαι .
urn:cts:greekLit:tlg0012.tlg001.allen:23.672#ὧδε γὰρ ἐξερέω , τὸ δὲ καὶ τετελεσμένον ἔσται ·
urn:cts:greekLit:tlg0012.tlg001.allen:23.673#ἀντικρὺ χρόα τε ῥήξω σύν τʼ ὀστέʼ ἀράξω .
urn:cts:greekLit:tlg0012.tlg001.allen:23.674#κηδεμόνες δέ οἱ ἐνθάδʼ ἀολλέες αὖθι μενόντων ,
urn:cts:greekLit:tlg0012.tlg001.allen:23.675#οἵ κέ μιν ἐξοίσουσιν ἐμῇς ὑπὸ χερσὶ δαμέντα .
urn:cts:greekLit:tlg0012.tlg001.allen:23.676#ὣς ἔφαθʼ , οἳ δʼ ἄρα πάντες ἀκὴν ἐγένοντο σιωπῇ .
urn:cts:greekLit:tlg0012.tlg001.allen:23.677#Εὐρύαλος δέ οἱ οἶος ἀνίστατο ἰσόθεος φὼς
urn:cts:greekLit:tlg0012.tlg001.allen:23.678#Μηκιστῆος υἱὸς Ταλαϊονίδαο ἄνακτος ,
urn:cts:greekLit:tlg0012.tlg001.allen:23.679#ὅς ποτε Θήβας δʼ ἦλθε δεδουπότος Οἰδιπόδαο
urn:cts:greekLit:tlg0012.tlg001.allen:23.680#ἐς τάφον · ἔνθα δὲ πάντας ἐνίκα Καδμείωνας .
urn:cts:greekLit:tlg0012.tlg001.allen:23.681#τὸν μὲν Τυδεΐδης δουρὶ κλυτὸς ἀμφεπονεῖτο
urn:cts:greekLit:tlg0012.tlg001.allen:23.682#θαρσύνων ἔπεσιν , μέγα δʼ αὐτῷ βούλετο νίκην .
urn:cts:greekLit:tlg0012.tlg001.allen:23.683#ζῶμα δέ οἱ πρῶτον παρακάββαλεν , αὐτὰρ ἔπειτα
urn:cts:greekLit:tlg0012.tlg001.allen:23.684#δῶκεν ἱμάντας ἐϋτμήτους βοὸς ἀγραύλοιο .
urn:cts:greekLit:tlg0012.tlg001.allen:23.685#τὼ δὲ ζωσαμένω βήτην ἐς μέσσον ἀγῶνα ,
urn:cts:greekLit:tlg0012.tlg001.allen:23.686#ἄντα δʼ ἀνασχομένω χερσὶ στιβαρῇσιν ἅμʼ ἄμφω
urn:cts:greekLit:tlg0012.tlg001.allen:23.687#σύν ῥʼ ἔπεσον , σὺν δέ σφι βαρεῖαι χεῖρες ἔμιχθεν .
urn:cts:greekLit:tlg0012.tlg001.allen:23.688#δεινὸς δὲ χρόμαδος γενύων γένετʼ , ἔρρεε δʼ ἱδρὼς
urn:cts:greekLit:tlg0012.tlg001.allen:23.689#πάντοθεν ἐκ μελέων · ἐπὶ δʼ ὄρνυτο δῖος Ἐπειός ,
urn:cts:greekLit:tlg0012.tlg001.allen:23.690#κόψε δὲ παπτήναντα παρήϊον · οὐδʼ ἄρʼ ἔτι δὴν
urn:cts:greekLit:tlg0012.tlg001.allen:23.691#ἑστήκειν · αὐτοῦ γὰρ ὑπήριπε φαίδιμα γυῖα .
urn:cts:greekLit:tlg0012.tlg001.allen:23.692#ὡς δʼ ὅθʼ ὑπὸ φρικὸς Βορέω ἀναπάλλεται ἰχθὺς
urn:cts:greekLit:tlg0012.tlg001.allen:23.693#θίνʼ ἐν φυκιόεντι , μέλαν δέ ἑ κῦμα κάλυψεν ,
urn:cts:greekLit:tlg0012.tlg001.allen:23.694#ὣς πληγεὶς ἀνέπαλτʼ · αὐτὰρ μεγάθυμος Ἐπειὸς
urn:cts:greekLit:tlg0012.tlg001.allen:23.695#χερσὶ λαβὼν ὤρθωσε · φίλοι δʼ ἀμφέσταν ἑταῖροι ,
urn:cts:greekLit:tlg0012.tlg001.allen:23.696#οἵ μιν ἄγον διʼ ἀγῶνος ἐφελκομένοισι πόδεσσιν
urn:cts:greekLit:tlg0012.tlg001.allen:23.697#αἷμα παχὺ πτύοντα κάρη βάλλονθʼ ἑτέρωσε ·
urn:cts:greekLit:tlg0012.tlg001.allen:23.698#κὰδ δʼ ἀλλοφρονέοντα μετὰ σφίσιν εἷσαν ἄγοντες ,
urn:cts:greekLit:tlg0012.tlg001.allen:23.699#αὐτοὶ δʼ οἰχόμενοι κόμισαν δέπας ἀμφικύπελλον .
urn:cts:greekLit:tlg0012.tlg001.allen:23.700#Πηλεΐδης δʼ αἶψʼ ἄλλα κατὰ τρίτα θῆκεν ἄεθλα
urn:cts:greekLit:tlg0012.tlg001.allen:23.701#δεικνύμενος Δαναοῖσι παλαισμοσύνης ἀλεγεινῆς ,
urn:cts:greekLit:tlg0012.tlg001.allen:23.702#τῷ μὲν νικήσαντι μέγαν τρίποδʼ ἐμπυριβήτην ,
urn:cts:greekLit:tlg0012.tlg001.allen:23.703#τὸν δὲ δυωδεκάβοιον ἐνὶ σφίσι τῖον Ἀχαιοί ·
urn:cts:greekLit:tlg0012.tlg001.allen:23.704#ἀνδρὶ δὲ νικηθέντι γυναῖκʼ ἐς μέσσον ἔθηκε ,
urn:cts:greekLit:tlg0012.tlg001.allen:23.705#πολλὰ δʼ ἐπίστατο ἔργα , τίον δέ ἑ τεσσαράβοιον .
urn:cts:greekLit:tlg0012.tlg001.allen:23.706#στῆ δʼ ὀρθὸς καὶ μῦθον ἐν Ἀργείοισιν ἔειπεν ·
urn:cts:greekLit:tlg0012.tlg001.allen:23.707#ὄρνυσθʼ οἳ καὶ τούτου ἀέθλου πειρήσεσθον .
urn:cts:greekLit:tlg0012.tlg001.allen:23.708#ὣς ἔφατʼ , ὦρτο δʼ ἔπειτα μέγας Τελαμώνιος Αἴας ,
urn:cts:greekLit:tlg0012.tlg001.allen:23.709#ἂν δʼ Ὀδυσεὺς πολύμητις ἀνίστατο κέρδεα εἰδώς .
urn:cts:greekLit:tlg0012.tlg001.allen:23.710#ζωσαμένω δʼ ἄρα τώ γε βάτην ἐς μέσσον ἀγῶνα ,
urn:cts:greekLit:tlg0012.tlg001.allen:23.711#ἀγκὰς δʼ ἀλλήλων λαβέτην χερσὶ στιβαρῇσιν
urn:cts:greekLit:tlg0012.tlg001.allen:23.712#ὡς ὅτʼ ἀμείβοντες , τούς τε κλυτὸς ἤραρε τέκτων
urn:cts:greekLit:tlg0012.tlg001.allen:23.713#δώματος ὑψηλοῖο βίας ἀνέμων ἀλεείνων .
urn:cts:greekLit:tlg0012.tlg001.allen:23.714#τετρίγει δʼ ἄρα νῶτα θρασειάων ἀπὸ χειρῶν
urn:cts:greekLit:tlg0012.tlg001.allen:23.715#ἑλκόμενα στερεῶς · κατὰ δὲ νότιος ῥέεν ἱδρώς ,
urn:cts:greekLit:tlg0012.tlg001.allen:23.716#πυκναὶ δὲ σμώδιγγες ἀνὰ πλευράς τε καὶ ὤμους
urn:cts:greekLit:tlg0012.tlg001.allen:23.717#αἵματι φοινικόεσσαι ἀνέδραμον · οἳ δὲ μάλʼ αἰεὶ
urn:cts:greekLit:tlg0012.tlg001.allen:23.718#νίκης ἱέσθην τρίποδος πέρι ποιητοῖο ·
urn:cts:greekLit:tlg0012.tlg001.allen:23.719#οὔτʼ Ὀδυσεὺς δύνατο σφῆλαι οὔδει τε πελάσσαι ,
urn:cts:greekLit:tlg0012.tlg001.allen:23.720#οὔτʼ Αἴας δύνατο , κρατερὴ δʼ ἔχεν ἲς Ὀδυσῆος .
urn:cts:greekLit:tlg0012.tlg001.allen:23.721#ἀλλʼ ὅτε δή ῥʼ ἀνίαζον ἐϋκνήμιδας Ἀχαιούς ,
urn:cts:greekLit:tlg0012.tlg001.allen:23.722#δὴ τότε μιν προσέειπε μέγας Τελαμώνιος Αἴας ·
urn:cts:greekLit:tlg0012.tlg001.allen:23.723#διογενὲς Λαερτιάδη πολυμήχανʼ Ὀδυσσεῦ
urn:cts:greekLit:tlg0012.tlg001.allen:23.724#ἤ μʼ ἀνάειρʼ , ἢ ἐγὼ σέ · τὰ δʼ αὖ Διὶ πάντα μελήσει .
urn:cts:greekLit:tlg0012.tlg001.allen:23.725#ὣς εἰπὼν ἀνάειρε · δόλου δʼ οὐ λήθετʼ Ὀδυσσεύς ·
urn:cts:greekLit:tlg0012.tlg001.allen:23.726#κόψʼ ὄπιθεν κώληπα τυχών , ὑπέλυσε δὲ γυῖα ,
urn:cts:greekLit:tlg0012.tlg001.allen:23.727#κὰδ δʼ ἔβαλʼ ἐξοπίσω · ἐπὶ δὲ στήθεσσιν Ὀδυσσεὺς
urn:cts:greekLit:tlg0012.tlg001.allen:23.728#κάππεσε · λαοὶ δʼ αὖ θηεῦντό τε θάμβησάν τε .
urn:cts:greekLit:tlg0012.tlg001.allen:23.729#δεύτερος αὖτʼ ἀνάειρε πολύτλας δῖος Ὀδυσσεύς ,
urn:cts:greekLit:tlg0012.tlg001.allen:23.730#κίνησεν δʼ ἄρα τυτθὸν ἀπὸ χθονός , οὐδʼ ἔτʼ ἄειρεν ,
urn:cts:greekLit:tlg0012.tlg001.allen:23.731#ἐν δὲ γόνυ γνάμψεν · ἐπὶ δὲ χθονὶ κάππεσον ἄμφω
urn:cts:greekLit:tlg0012.tlg001.allen:23.732#πλησίοι ἀλλήλοισι , μιάνθησαν δὲ κονίῃ .
urn:cts:greekLit:tlg0012.tlg001.allen:23.733#καί νύ κε τὸ τρίτον αὖτις ἀναΐξαντʼ ἐπάλαιον ,
urn:cts:greekLit:tlg0012.tlg001.allen:23.734#εἰ μὴ Ἀχιλλεὺς αὐτὸς ἀνίστατο καὶ κατέρυκε ·
urn:cts:greekLit:tlg0012.tlg001.allen:23.735#μηκέτʼ ἐρείδεσθον , μὴ δὲ τρίβεσθε κακοῖσι ·
urn:cts:greekLit:tlg0012.tlg001.allen:23.736#νίκη δʼ ἀμφοτέροισιν · ἀέθλια δʼ ἶσʼ ἀνελόντες
urn:cts:greekLit:tlg0012.tlg001.allen:23.737#ἔρχεσθʼ , ὄφρα καὶ ἄλλοι ἀεθλεύωσιν Ἀχαιοί .
urn:cts:greekLit:tlg0012.tlg001.allen:23.738#ὣς ἔφαθʼ , οἳ δʼ ἄρα τοῦ μάλα μὲν κλύον ἠδὲ πίθοντο ,
urn:cts:greekLit:tlg0012.tlg001.allen:23.739#καί ῥʼ ἀπομορξαμένω κονίην δύσαντο χιτῶνας .
urn:cts:greekLit:tlg0012.tlg001.allen:23.740#Πηλεΐδης δʼ αἶψʼ ἄλλα τίθει ταχυτῆτος ἄεθλα
urn:cts:greekLit:tlg0012.tlg001.allen:23.741#ἀργύρεον κρητῆρα τετυγμένον · ἓξ δʼ ἄρα μέτρα
urn:cts:greekLit:tlg0012.tlg001.allen:23.742#χάνδανεν , αὐτὰρ κάλλει ἐνίκα πᾶσαν ἐπʼ αἶαν
urn:cts:greekLit:tlg0012.tlg001.allen:23.743#πολλόν , ἐπεὶ Σιδόνες πολυδαίδαλοι εὖ ἤσκησαν ,
urn:cts:greekLit:tlg0012.tlg001.allen:23.744#Φοίνικες δʼ ἄγον ἄνδρες ἐπʼ ἠεροειδέα πόντον ,
urn:cts:greekLit:tlg0012.tlg001.allen:23.745#στῆσαν δʼ ἐν λιμένεσσι , Θόαντι δὲ δῶρον ἔδωκαν ·
urn:cts:greekLit:tlg0012.tlg001.allen:23.746#υἷος δὲ Πριάμοιο Λυκάονος ὦνον ἔδωκε
urn:cts:greekLit:tlg0012.tlg001.allen:23.747#Πατρόκλῳ ἥρωϊ Ἰησονίδης Εὔνηος .
urn:cts:greekLit:tlg0012.tlg001.allen:23.748#καὶ τὸν Ἀχιλλεὺς θῆκεν ἄεθλον οὗ ἑτάροιο ,
urn:cts:greekLit:tlg0012.tlg001.allen:23.749#ὅς τις ἐλαφρότατος ποσσὶ κραιπνοῖσι πέλοιτο ·
urn:cts:greekLit:tlg0012.tlg001.allen:23.750#δευτέρῳ αὖ βοῦν θῆκε μέγαν καὶ πίονα δημῷ ,
urn:cts:greekLit:tlg0012.tlg001.allen:23.751#ἡμιτάλαντον δὲ χρυσοῦ λοισθήϊʼ ἔθηκε .
urn:cts:greekLit:tlg0012.tlg001.allen:23.752#στῆ δʼ ὀρθὸς καὶ μῦθον ἐν Ἀργείοισιν ἔειπεν ·
urn:cts:greekLit:tlg0012.tlg001.allen:23.753#ὄρνυσθʼ οἳ καὶ τούτου ἀέθλου πειρήσεσθε .
urn:cts:greekLit:tlg0012.tlg001.allen:23.754#ὣς ἔφατʼ , ὄρνυτο δʼ αὐτίκʼ Ὀϊλῆος ταχὺς Αἴας ,
urn:cts:greekLit:tlg0012.tlg001.allen:23.755#ἂν δʼ Ὀδυσεὺς πολύμητις , ἔπειτα δὲ Νέστορος υἱὸς
urn:cts:greekLit:tlg0012.tlg001.allen:23.756#Ἀντίλοχος · ὃ γὰρ αὖτε νέους ποσὶ πάντας ἐνίκα .
urn:cts:greekLit:tlg0012.tlg001.allen:23.757#στὰν δὲ μεταστοιχί · σήμηνε δὲ τέρματʼ Ἀχιλλεύς .
urn:cts:greekLit:tlg0012.tlg001.allen:23.758#τοῖσι δʼ ἀπὸ νύσσης τέτατο δρόμος · ὦκα δʼ ἔπειτα
urn:cts:greekLit:tlg0012.tlg001.allen:23.759#ἔκφερʼ Ὀϊλιάδης · ἐπὶ δʼ ὄρνυτο δῖος Ὀδυσσεὺς
urn:cts:greekLit:tlg0012.tlg001.allen:23.760#ἄγχι μάλʼ , ὡς ὅτε τίς τε γυναικὸς ἐϋζώνοιο
urn:cts:greekLit:tlg0012.tlg001.allen:23.761#στήθεός ἐστι κανών , ὅν τʼ εὖ μάλα χερσὶ τανύσσῃ
urn:cts:greekLit:tlg0012.tlg001.allen:23.762#πηνίον ἐξέλκουσα παρὲκ μίτον , ἀγχόθι δʼ ἴσχει
urn:cts:greekLit:tlg0012.tlg001.allen:23.763#στήθεος · ὣς Ὀδυσεὺς θέεν ἐγγύθεν , αὐτὰρ ὄπισθεν
urn:cts:greekLit:tlg0012.tlg001.allen:23.764#ἴχνια τύπτε πόδεσσι πάρος κόνιν ἀμφιχυθῆναι ·
urn:cts:greekLit:tlg0012.tlg001.allen:23.765#κὰδ δʼ ἄρα οἱ κεφαλῆς χέʼ ἀϋτμένα δῖος Ὀδυσσεὺς
urn:cts:greekLit:tlg0012.tlg001.allen:23.766#αἰεὶ ῥίμφα θέων · ἴαχον δʼ ἐπὶ πάντες Ἀχαιοὶ
urn:cts:greekLit:tlg0012.tlg001.allen:23.767#νίκης ἱεμένῳ , μάλα δὲ σπεύδοντι κέλευον .
urn:cts:greekLit:tlg0012.tlg001.allen:23.768#ἀλλʼ ὅτε δὴ πύματον τέλεον δρόμον , αὐτίκʼ Ὀδυσσεὺς
urn:cts:greekLit:tlg0012.tlg001.allen:23.769#εὔχετʼ Ἀθηναίῃ γλαυκώπιδι ὃν κατὰ θυμόν ·
urn:cts:greekLit:tlg0012.tlg001.allen:23.770#κλῦθι θεά , ἀγαθή μοι ἐπίρροθος ἐλθὲ ποδοῖιν .
urn:cts:greekLit:tlg0012.tlg001.allen:23.771#ὣς ἔφατʼ εὐχόμενος · τοῦ δʼ ἔκλυε Παλλὰς Ἀθήνη ,
urn:cts:greekLit:tlg0012.tlg001.allen:23.772#γυῖα δʼ ἔθηκεν ἐλαφρά , πόδας καὶ χεῖρας ὕπερθεν .
urn:cts:greekLit:tlg0012.tlg001.allen:23.773#ἀλλʼ ὅτε δὴ τάχʼ ἔμελλον ἐπαΐξασθαι ἄεθλον ,
urn:cts:greekLit:tlg0012.tlg001.allen:23.774#ἔνθʼ Αἴας μὲν ὄλισθε θέων , βλάψεν γὰρ Ἀθήνη ,
urn:cts:greekLit:tlg0012.tlg001.allen:23.775#τῇ ῥα βοῶν κέχυτʼ ὄνθος ἀποκταμένων ἐριμύκων ,
urn:cts:greekLit:tlg0012.tlg001.allen:23.776#οὓς ἐπὶ Πατρόκλῳ πέφνεν πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:23.777#ἐν δʼ ὄνθου βοέου πλῆτο στόμα τε ῥῖνάς τε ·
urn:cts:greekLit:tlg0012.tlg001.allen:23.778#κρητῆρʼ αὖτʼ ἀνάειρε πολύτλας δῖος Ὀδυσσεύς ,
urn:cts:greekLit:tlg0012.tlg001.allen:23.779#ὡς ἦλθε φθάμενος · ὃ δὲ βοῦν ἕλε φαίδιμος Αἴας .
urn:cts:greekLit:tlg0012.tlg001.allen:23.780#στῆ δὲ κέρας μετὰ χερσὶν ἔχων βοὸς ἀγραύλοιο
urn:cts:greekLit:tlg0012.tlg001.allen:23.781#ὄνθον ἀποπτύων , μετὰ δʼ Ἀργείοισιν ἔειπεν ·
urn:cts:greekLit:tlg0012.tlg001.allen:23.782#ὢ πόποι ἦ μʼ ἔβλαψε θεὰ πόδας , ἣ τὸ πάρος περ
urn:cts:greekLit:tlg0012.tlg001.allen:23.783#μήτηρ ὣς Ὀδυσῆϊ παρίσταται ἠδʼ ἐπαρήγει .
urn:cts:greekLit:tlg0012.tlg001.allen:23.784#ὣς ἔφαθʼ , οἳ δʼ ἄρα πάντες ἐπʼ αὐτῷ ἡδὺ γέλασσαν .
urn:cts:greekLit:tlg0012.tlg001.allen:23.785#Ἀντίλοχος δʼ ἄρα δὴ λοισθήϊον ἔκφερʼ ἄεθλον
urn:cts:greekLit:tlg0012.tlg001.allen:23.786#μειδιόων , καὶ μῦθον ἐν Ἀργείοισιν ἔειπεν ·
urn:cts:greekLit:tlg0012.tlg001.allen:23.787#εἰδόσιν ὔμμʼ ἐρέω πᾶσιν φίλοι , ὡς ἔτι καὶ νῦν
urn:cts:greekLit:tlg0012.tlg001.allen:23.788#ἀθάνατοι τιμῶσι παλαιοτέρους ἀνθρώπους .
urn:cts:greekLit:tlg0012.tlg001.allen:23.789#Αἴας μὲν γὰρ ἐμεῖʼ ὀλίγον προγενέστερός ἐστιν ,
urn:cts:greekLit:tlg0012.tlg001.allen:23.790#οὗτος δὲ προτέρης γενεῆς προτέρων τʼ ἀνθρώπων ·
urn:cts:greekLit:tlg0012.tlg001.allen:23.791#ὠμογέροντα δέ μίν φασʼ ἔμμεναι · ἀργαλέον δὲ
urn:cts:greekLit:tlg0012.tlg001.allen:23.792#ποσσὶν ἐριδήσασθαι Ἀχαιοῖς , εἰ μὴ Ἀχιλλεῖ .
urn:cts:greekLit:tlg0012.tlg001.allen:23.793#ὣς φάτο , κύδηνεν δὲ ποδώκεα Πηλεΐωνα .
urn:cts:greekLit:tlg0012.tlg001.allen:23.794#τὸν δʼ Ἀχιλεὺς μύθοισιν ἀμειβόμενος προσέειπεν ·
urn:cts:greekLit:tlg0012.tlg001.allen:23.795#Ἀντίλοχʼ οὐ μέν τοι μέλεος εἰρήσεται αἶνος ,
urn:cts:greekLit:tlg0012.tlg001.allen:23.796#ἀλλά τοι ἡμιτάλαντον ἐγὼ χρυσοῦ ἐπιθήσω .
urn:cts:greekLit:tlg0012.tlg001.allen:23.797#ὣς εἰπὼν ἐν χερσὶ τίθει , ὃ δʼ ἐδέξατο χαίρων .
urn:cts:greekLit:tlg0012.tlg001.allen:23.798#αὐτὰρ Πηλεΐδης κατὰ μὲν δολιχόσκιον ἔγχος
urn:cts:greekLit:tlg0012.tlg001.allen:23.799#θῆκʼ ἐς ἀγῶνα φέρων , κατὰ δʼ ἀσπίδα καὶ τρυφάλειαν
urn:cts:greekLit:tlg0012.tlg001.allen:23.800#τεύχεα Σαρπήδοντος , ἅ μιν Πάτροκλος ἀπηύρα .
urn:cts:greekLit:tlg0012.tlg001.allen:23.801#στῆ δʼ ὀρθὸς καὶ μῦθον ἐν Ἀργείοισιν ἔειπεν ·
urn:cts:greekLit:tlg0012.tlg001.allen:23.802#ἄνδρε δύω περὶ τῶνδε κελεύομεν , ὥ περ ἀρίστω ,
urn:cts:greekLit:tlg0012.tlg001.allen:23.803#τεύχεα ἑσσαμένω ταμεσίχροα χαλκὸν ἑλόντε
urn:cts:greekLit:tlg0012.tlg001.allen:23.804#ἀλλήλων προπάροιθεν ὁμίλου πειρηθῆναι .
urn:cts:greekLit:tlg0012.tlg001.allen:23.805#ὁππότερός κε φθῇσιν ὀρεξάμενος χρόα καλόν ,
urn:cts:greekLit:tlg0012.tlg001.allen:23.806#ψαύσῃ δʼ ἐνδίνων διά τʼ ἔντεα καὶ μέλαν αἷμα ,
urn:cts:greekLit:tlg0012.tlg001.allen:23.807#τῷ μὲν ἐγὼ δώσω τόδε φάσγανον ἀργυρόηλον
urn:cts:greekLit:tlg0012.tlg001.allen:23.808#καλὸν Θρηΐκιον , τὸ μὲν Ἀστεροπαῖον ἀπηύρων ·
urn:cts:greekLit:tlg0012.tlg001.allen:23.809#τεύχεα δʼ ἀμφότεροι ξυνήϊα ταῦτα φερέσθων ·
urn:cts:greekLit:tlg0012.tlg001.allen:23.810#καί σφιν δαῖτʼ ἀγαθὴν παραθήσομεν ἐν κλισίῃσιν .
urn:cts:greekLit:tlg0012.tlg001.allen:23.811#ὣς ἔφατʼ , ὦρτο δʼ ἔπειτα μέγας Τελαμώνιος Αἴας ,
urn:cts:greekLit:tlg0012.tlg001.allen:23.812#ἂν δʼ ἄρα Τυδεΐδης ὦρτο , κρατερὸς Διομήδης .
urn:cts:greekLit:tlg0012.tlg001.allen:23.813#οἳ δʼ ἐπεὶ οὖν ἑκάτερθεν ὁμίλου θωρήχθησαν ,
urn:cts:greekLit:tlg0012.tlg001.allen:23.814#ἐς μέσον ἀμφοτέρω συνίτην μεμαῶτε μάχεσθαι
urn:cts:greekLit:tlg0012.tlg001.allen:23.815#δεινὸν δερκομένω · θάμβος δʼ ἔχε πάντας Ἀχαιούς .
urn:cts:greekLit:tlg0012.tlg001.allen:23.816#ἀλλʼ ὅτε δὴ σχεδὸν ἦσαν ἐπʼ ἀλλήλοισιν ἰόντες ,
urn:cts:greekLit:tlg0012.tlg001.allen:23.817#τρὶς μὲν ἐπήϊξαν , τρὶς δὲ σχεδὸν ὁρμήθησαν .
urn:cts:greekLit:tlg0012.tlg001.allen:23.818#ἔνθʼ Αἴας μὲν ἔπειτα κατʼ ἀσπίδα πάντοσʼ ἐΐσην
urn:cts:greekLit:tlg0012.tlg001.allen:23.819#νύξʼ , οὐδὲ χρόʼ ἵκανεν · ἔρυτο γὰρ ἔνδοθι θώρηξ ·
urn:cts:greekLit:tlg0012.tlg001.allen:23.820#Τυδεΐδης δʼ ἄρʼ ἔπειτα ὑπὲρ σάκεος μεγάλοιο
urn:cts:greekLit:tlg0012.tlg001.allen:23.821#αἰὲν ἐπʼ αὐχένι κῦρε φαεινοῦ δουρὸς ἀκωκῇ .
urn:cts:greekLit:tlg0012.tlg001.allen:23.822#καὶ τότε δή ῥʼ Αἴαντι περιδείσαντες Ἀχαιοὶ
urn:cts:greekLit:tlg0012.tlg001.allen:23.823#παυσαμένους ἐκέλευσαν ἀέθλια ἶσʼ ἀνελέσθαι .
urn:cts:greekLit:tlg0012.tlg001.allen:23.824#αὐτὰρ Τυδεΐδῃ δῶκεν μέγα φάσγανον ἥρως
urn:cts:greekLit:tlg0012.tlg001.allen:23.825#σὺν κολεῷ τε φέρων καὶ ἐϋτμήτῳ τελαμῶνι .
urn:cts:greekLit:tlg0012.tlg001.allen:23.826#αὐτὰρ Πηλεΐδης θῆκεν σόλον αὐτοχόωνον
urn:cts:greekLit:tlg0012.tlg001.allen:23.827#ὃν πρὶν μὲν ῥίπτασκε μέγα σθένος Ἠετίωνος ·
urn:cts:greekLit:tlg0012.tlg001.allen:23.828#ἀλλʼ ἤτοι τὸν ἔπεφνε ποδάρκης δῖος Ἀχιλλεύς ,
urn:cts:greekLit:tlg0012.tlg001.allen:23.829#τὸν δʼ ἄγετʼ ἐν νήεσσι σὺν ἄλλοισι κτεάτεσσι .
urn:cts:greekLit:tlg0012.tlg001.allen:23.830#στῆ δʼ ὀρθὸς καὶ μῦθον ἐν Ἀργείοισιν ἔειπεν ·
urn:cts:greekLit:tlg0012.tlg001.allen:23.831#ὄρνυσθʼ οἳ καὶ τούτου ἀέθλου πειρήσεσθε .
urn:cts:greekLit:tlg0012.tlg001.allen:23.832#εἴ οἱ καὶ μάλα πολλὸν ἀπόπροθι πίονες ἀγροί ,
urn:cts:greekLit:tlg0012.tlg001.allen:23.833#ἕξει μιν καὶ πέντε περιπλομένους ἐνιαυτοὺς
urn:cts:greekLit:tlg0012.tlg001.allen:23.834#χρεώμενος · οὐ μὲν γάρ οἱ ἀτεμβόμενός γε σιδήρου
urn:cts:greekLit:tlg0012.tlg001.allen:23.835#ποιμὴν οὐδʼ ἀροτὴρ εἶσʼ ἐς πόλιν , ἀλλὰ παρέξει .
urn:cts:greekLit:tlg0012.tlg001.allen:23.836#ὣς ἔφατʼ , ὦρτο δʼ ἔπειτα μενεπτόλεμος Πολυποίτης ,
urn:cts:greekLit:tlg0012.tlg001.allen:23.837#ἂν δὲ Λεοντῆος κρατερὸν μένος ἀντιθέοιο ,
urn:cts:greekLit:tlg0012.tlg001.allen:23.838#ἂν δʼ Αἴας Τελαμωνιάδης καὶ δῖος Ἐπειός .
urn:cts:greekLit:tlg0012.tlg001.allen:23.839#ἑξείης δʼ ἵσταντο , σόλον δʼ ἕλε δῖος Ἐπειός ,
urn:cts:greekLit:tlg0012.tlg001.allen:23.840#ἧκε δὲ δινήσας · γέλασαν δʼ ἐπὶ πάντες Ἀχαιοί .
urn:cts:greekLit:tlg0012.tlg001.allen:23.841#δεύτερος αὖτʼ ἀφέηκε Λεοντεὺς ὄζος Ἄρηος ·
urn:cts:greekLit:tlg0012.tlg001.allen:23.842#τὸ τρίτον αὖτʼ ἔρριψε μέγας Τελαμώνιος Αἴας
urn:cts:greekLit:tlg0012.tlg001.allen:23.843#χειρὸς ἄπο στιβαρῆς , καὶ ὑπέρβαλε σήματα πάντων .
urn:cts:greekLit:tlg0012.tlg001.allen:23.844#ἀλλʼ ὅτε δὴ σόλον εἷλε μενεπτόλεμος Πολυποίτης ,
urn:cts:greekLit:tlg0012.tlg001.allen:23.845#ὅσσόν τίς τʼ ἔρριψε καλαύροπα βουκόλος ἀνήρ ,
urn:cts:greekLit:tlg0012.tlg001.allen:23.846#ἣ δέ θʼ ἑλισσομένη πέτεται διὰ βοῦς ἀγελαίας ,
urn:cts:greekLit:tlg0012.tlg001.allen:23.847#τόσσον παντὸς ἀγῶνος ὑπέρβαλε · τοὶ δὲ βόησαν .
urn:cts:greekLit:tlg0012.tlg001.allen:23.848#ἀνστάντες δʼ ἕταροι Πολυποίταο κρατεροῖο
urn:cts:greekLit:tlg0012.tlg001.allen:23.849#νῆας ἔπι γλαφυρὰς ἔφερον βασιλῆος ἄεθλον .
urn:cts:greekLit:tlg0012.tlg001.allen:23.850#αὐτὰρ ὃ τοξευτῇσι τίθει ἰόεντα σίδηρον ,
urn:cts:greekLit:tlg0012.tlg001.allen:23.851#κὰδ δʼ ἐτίθει δέκα μὲν πελέκεας , δέκα δʼ ἡμιπέλεκκα ,
urn:cts:greekLit:tlg0012.tlg001.allen:23.852#ἱστὸν δʼ ἔστησεν νηὸς κυανοπρῴροιο
urn:cts:greekLit:tlg0012.tlg001.allen:23.853#τηλοῦ ἐπὶ ψαμάθοις , ἐκ δὲ τρήρωνα πέλειαν
urn:cts:greekLit:tlg0012.tlg001.allen:23.854#λεπτῇ μηρίνθῳ δῆσεν ποδός , ἧς ἄρʼ ἀνώγει
urn:cts:greekLit:tlg0012.tlg001.allen:23.855#τοξεύειν · ὃς μέν κε βάλῃ τρήρωνα πέλειαν ,
urn:cts:greekLit:tlg0012.tlg001.allen:23.856#πάντας ἀειράμενος πελέκεας οἶκον δὲ φερέσθω ·
urn:cts:greekLit:tlg0012.tlg001.allen:23.857#ὃς δέ κε μηρίνθοιο τύχῃ ὄρνιθος ἁμαρτών ,
urn:cts:greekLit:tlg0012.tlg001.allen:23.858#ἥσσων γὰρ δὴ κεῖνος , ὃ δʼ οἴσεται ἡμιπέλεκκα .
urn:cts:greekLit:tlg0012.tlg001.allen:23.859#ὣς ἔφατʼ , ὦρτο δʼ ἔπειτα βίη Τεύκροιο ἄνακτος ,
urn:cts:greekLit:tlg0012.tlg001.allen:23.860#ἂν δʼ ἄρα Μηριόνης θεράπων ἐῢς Ἰδομενῆος .
urn:cts:greekLit:tlg0012.tlg001.allen:23.861#κλήρους δʼ ἐν κυνέῃ χαλκήρεϊ πάλλον ἑλόντες ,
urn:cts:greekLit:tlg0012.tlg001.allen:23.862#Τεῦκρος δὲ πρῶτος κλήρῳ λάχεν · αὐτίκα δʼ ἰὸν
urn:cts:greekLit:tlg0012.tlg001.allen:23.863#ἧκεν ἐπικρατέως , οὐδʼ ἠπείλησεν ἄνακτι
urn:cts:greekLit:tlg0012.tlg001.allen:23.864#ἀρνῶν πρωτογόνων ῥέξειν κλειτὴν ἑκατόμβην .
urn:cts:greekLit:tlg0012.tlg001.allen:23.865#ὄρνιθος μὲν ἅμαρτε · μέγηρε γάρ οἱ τό γʼ Ἀπόλλων ·
urn:cts:greekLit:tlg0012.tlg001.allen:23.866#αὐτὰρ ὃ μήρινθον βάλε πὰρ πόδα , τῇ δέδετʼ ὄρνις ·
urn:cts:greekLit:tlg0012.tlg001.allen:23.867#ἀντικρὺ δʼ ἀπὸ μήρινθον τάμε πικρὸς ὀϊστός .
urn:cts:greekLit:tlg0012.tlg001.allen:23.868#ἣ μὲν ἔπειτʼ ἤϊξε πρὸς οὐρανόν , ἣ δὲ παρείθη
urn:cts:greekLit:tlg0012.tlg001.allen:23.869#μήρινθος ποτὶ γαῖαν · ἀτὰρ κελάδησαν Ἀχαιοί .
urn:cts:greekLit:tlg0012.tlg001.allen:23.870#σπερχόμενος δʼ ἄρα Μηριόνης ἐξείρυσε χειρὸς
urn:cts:greekLit:tlg0012.tlg001.allen:23.871#τόξον · ἀτὰρ δὴ ὀϊστὸν ἔχεν πάλαι , ὡς ἴθυνεν .
urn:cts:greekLit:tlg0012.tlg001.allen:23.872#αὐτίκα δʼ ἠπείλησεν ἑκηβόλῳ Ἀπόλλωνι
urn:cts:greekLit:tlg0012.tlg001.allen:23.873#ἀρνῶν πρωτογόνων ῥέξειν κλειτὴν ἑκατόμβην .
urn:cts:greekLit:tlg0012.tlg001.allen:23.874#ὕψι δʼ ὑπὸ νεφέων εἶδε τρήρωνα πέλειαν ·
urn:cts:greekLit:tlg0012.tlg001.allen:23.875#τῇ ῥʼ ὅ γε δινεύουσαν ὑπὸ πτέρυγος βάλε μέσσην ,
urn:cts:greekLit:tlg0012.tlg001.allen:23.876#ἀντικρὺ δὲ διῆλθε βέλος · τὸ μὲν ἂψ ἐπὶ γαίῃ
urn:cts:greekLit:tlg0012.tlg001.allen:23.877#πρόσθεν Μηριόναο πάγη ποδός · αὐτὰρ ἣ ὄρνις
urn:cts:greekLit:tlg0012.tlg001.allen:23.878#ἱστῷ ἐφεζομένη νηὸς κυανοπρῴροιο
urn:cts:greekLit:tlg0012.tlg001.allen:23.879#αὐχένʼ ἀπεκρέμασεν , σὺν δὲ πτερὰ πυκνὰ λίασθεν .
urn:cts:greekLit:tlg0012.tlg001.allen:23.880#ὠκὺς δʼ ἐκ μελέων θυμὸς πτάτο , τῆλε δʼ ἀπʼ αὐτοῦ
urn:cts:greekLit:tlg0012.tlg001.allen:23.881#κάππεσε · λαοὶ δʼ αὖ θηεῦντό τε θάμβησάν τε .
urn:cts:greekLit:tlg0012.tlg001.allen:23.882#ἂν δʼ ἄρα Μηριόνης πελέκεας δέκα πάντας ἄειρε ,
urn:cts:greekLit:tlg0012.tlg001.allen:23.883#Τεῦκρος δʼ ἡμιπέλεκκα φέρεν κοίλας ἐπὶ νῆας .
urn:cts:greekLit:tlg0012.tlg001.allen:23.884#αὐτὰρ Πηλεΐδης κατὰ μὲν δολιχόσκιον ἔγχος ,
urn:cts:greekLit:tlg0012.tlg001.allen:23.885#κὰδ δὲ λέβητʼ ἄπυρον βοὸς ἄξιον ἀνθεμόεντα
urn:cts:greekLit:tlg0012.tlg001.allen:23.886#θῆκʼ ἐς ἀγῶνα φέρων · καί ῥʼ ἥμονες ἄνδρες ἀνέσταν ·
urn:cts:greekLit:tlg0012.tlg001.allen:23.887#ἂν μὲν ἄρʼ Ἀτρεΐδης εὐρὺ κρείων Ἀγαμέμνων ,
urn:cts:greekLit:tlg0012.tlg001.allen:23.888#ἂν δʼ ἄρα Μηριόνης , θεράπων ἐῢς Ἰδομενῆος .
urn:cts:greekLit:tlg0012.tlg001.allen:23.889#τοῖσι δὲ καὶ μετέειπε ποδάρκης δῖος Ἀχιλλεύς ·
urn:cts:greekLit:tlg0012.tlg001.allen:23.890#Ἀτρεΐδη · ἴδμεν γὰρ ὅσον προβέβηκας ἁπάντων
urn:cts:greekLit:tlg0012.tlg001.allen:23.891#ἠδʼ ὅσσον δυνάμει τε καὶ ἥμασιν ἔπλευ ἄριστος ·
urn:cts:greekLit:tlg0012.tlg001.allen:23.892#ἀλλὰ σὺ μὲν τόδʼ ἄεθλον ἔχων κοίλας ἐπὶ νῆας
urn:cts:greekLit:tlg0012.tlg001.allen:23.893#ἔρχευ , ἀτὰρ δόρυ Μηριόνῃ ἥρωϊ πόρωμεν ,
urn:cts:greekLit:tlg0012.tlg001.allen:23.894#εἰ σύ γε σῷ θυμῷ ἐθέλοις · κέλομαι γὰρ ἔγωγε .
urn:cts:greekLit:tlg0012.tlg001.allen:23.895#ὣς ἔφατʼ , οὐδʼ ἀπίθησεν ἄναξ ἀνδρῶν Ἀγαμέμνων ·
urn:cts:greekLit:tlg0012.tlg001.allen:23.896#δῶκε δὲ Μηριόνῃ δόρυ χάλκεον · αὐτὰρ ὅ γʼ ἥρως
urn:cts:greekLit:tlg0012.tlg001.allen:23.897#Ταλθυβίῳ κήρυκι δίδου περικαλλὲς ἄεθλον .
urn:cts:greekLit:tlg0012.tlg001.allen:24.1#λῦτο δʼ ἀγών , λαοὶ δὲ θοὰς ἐπὶ νῆας ἕκαστοι
urn:cts:greekLit:tlg0012.tlg001.allen:24.2#ἐσκίδναντʼ ἰέναι . τοὶ μὲν δόρποιο μέδοντο
urn:cts:greekLit:tlg0012.tlg001.allen:24.3#ὕπνου τε γλυκεροῦ ταρπήμεναι · αὐτὰρ Ἀχιλλεὺς
urn:cts:greekLit:tlg0012.tlg001.allen:24.4#κλαῖε φίλου ἑτάρου μεμνημένος , οὐδέ μιν ὕπνος
urn:cts:greekLit:tlg0012.tlg001.allen:24.5#ᾕρει πανδαμάτωρ , ἀλλʼ ἐστρέφετʼ ἔνθα καὶ ἔνθα
urn:cts:greekLit:tlg0012.tlg001.allen:24.6#Πατρόκλου ποθέων ἀνδροτῆτά τε καὶ μένος ἠΰ ,
urn:cts:greekLit:tlg0012.tlg001.allen:24.7#ἠδʼ ὁπόσα τολύπευσε σὺν αὐτῷ καὶ πάθεν ἄλγεα
urn:cts:greekLit:tlg0012.tlg001.allen:24.8#ἀνδρῶν τε πτολέμους ἀλεγεινά τε κύματα πείρων ·
urn:cts:greekLit:tlg0012.tlg001.allen:24.9#τῶν μιμνησκόμενος θαλερὸν κατὰ δάκρυον εἶβεν ,
urn:cts:greekLit:tlg0012.tlg001.allen:24.10#ἄλλοτʼ ἐπὶ πλευρὰς κατακείμενος , ἄλλοτε δʼ αὖτε
urn:cts:greekLit:tlg0012.tlg001.allen:24.11#ὕπτιος , ἄλλοτε δὲ πρηνής · τοτὲ δʼ ὀρθὸς ἀναστὰς
urn:cts:greekLit:tlg0012.tlg001.allen:24.12#δινεύεσκʼ ἀλύων παρὰ θῖνʼ ἁλός · οὐδέ μιν ἠὼς
urn:cts:greekLit:tlg0012.tlg001.allen:24.13#φαινομένη λήθεσκεν ὑπεὶρ ἅλα τʼ ἠϊόνας τε .
urn:cts:greekLit:tlg0012.tlg001.allen:24.14#ἀλλʼ ὅ γʼ ἐπεὶ ζεύξειεν ὑφʼ ἅρμασιν ὠκέας ἵππους ,
urn:cts:greekLit:tlg0012.tlg001.allen:24.15#Ἕκτορα δʼ ἕλκεσθαι δησάσκετο δίφρου ὄπισθεν ,
urn:cts:greekLit:tlg0012.tlg001.allen:24.16#τρὶς δʼ ἐρύσας περὶ σῆμα Μενοιτιάδαο θανόντος
urn:cts:greekLit:tlg0012.tlg001.allen:24.17#αὖτις ἐνὶ κλισίῃ παυέσκετο , τὸν δέ τʼ ἔασκεν
urn:cts:greekLit:tlg0012.tlg001.allen:24.18#ἐν κόνι ἐκτανύσας προπρηνέα · τοῖο δʼ Ἀπόλλων
urn:cts:greekLit:tlg0012.tlg001.allen:24.19#πᾶσαν ἀεικείην ἄπεχε χροῒ φῶτʼ ἐλεαίρων
urn:cts:greekLit:tlg0012.tlg001.allen:24.20#καὶ τεθνηότα περ · περὶ δʼ αἰγίδι πάντα κάλυπτε
urn:cts:greekLit:tlg0012.tlg001.allen:24.21#χρυσείῃ , ἵνα μή μιν ἀποδρύφοι ἑλκυστάζων .
urn:cts:greekLit:tlg0012.tlg001.allen:24.22#ὣς ὃ μὲν Ἕκτορα δῖον ἀείκιζεν μενεαίνων ·
urn:cts:greekLit:tlg0012.tlg001.allen:24.23#τὸν δʼ ἐλεαίρεσκον μάκαρες θεοὶ εἰσορόωντες ,
urn:cts:greekLit:tlg0012.tlg001.allen:24.24#κλέψαι δʼ ὀτρύνεσκον ἐΰσκοπον ἀργεϊφόντην .
urn:cts:greekLit:tlg0012.tlg001.allen:24.25#ἔνθʼ ἄλλοις μὲν πᾶσιν ἑήνδανεν , οὐδέ ποθʼ Ἥρῃ
urn:cts:greekLit:tlg0012.tlg001.allen:24.26#οὐδὲ Ποσειδάωνʼ οὐδὲ γλαυκώπιδι κούρῃ ,
urn:cts:greekLit:tlg0012.tlg001.allen:24.27#ἀλλʼ ἔχον ὥς σφιν πρῶτον ἀπήχθετο Ἴλιος ἱρὴ
urn:cts:greekLit:tlg0012.tlg001.allen:24.28#καὶ Πρίαμος καὶ λαὸς Ἀλεξάνδρου ἕνεκʼ ἄτης ,
urn:cts:greekLit:tlg0012.tlg001.allen:24.29#ὃς νείκεσσε θεὰς ὅτε οἱ μέσσαυλον ἵκοντο ,
urn:cts:greekLit:tlg0012.tlg001.allen:24.30#τὴν δʼ ᾔνησʼ ἥ οἱ πόρε μαχλοσύνην ἀλεγεινήν .
urn:cts:greekLit:tlg0012.tlg001.allen:24.31#ἀλλʼ ὅτε δή ῥʼ ἐκ τοῖο δυωδεκάτη γένετʼ ἠώς ,
urn:cts:greekLit:tlg0012.tlg001.allen:24.32#καὶ τότʼ ἄρʼ ἀθανάτοισι μετηύδα Φοῖβος Ἀπόλλων ·
urn:cts:greekLit:tlg0012.tlg001.allen:24.33#σχέτλιοί ἐστε θεοί , δηλήμονες · οὔ νύ ποθʼ ὑμῖν
urn:cts:greekLit:tlg0012.tlg001.allen:24.34#Ἕκτωρ μηρίʼ ἔκηε βοῶν αἰγῶν τε τελείων ;
urn:cts:greekLit:tlg0012.tlg001.allen:24.35#τὸν νῦν οὐκ ἔτλητε νέκυν περ ἐόντα σαῶσαι
urn:cts:greekLit:tlg0012.tlg001.allen:24.36#ᾗ τʼ ἀλόχῳ ἰδέειν καὶ μητέρι καὶ τέκεϊ ᾧ
urn:cts:greekLit:tlg0012.tlg001.allen:24.37#καὶ πατέρι Πριάμῳ λαοῖσί τε , τοί κέ μιν ὦκα
urn:cts:greekLit:tlg0012.tlg001.allen:24.38#ἐν πυρὶ κήαιεν καὶ ἐπὶ κτέρεα κτερίσαιεν .
urn:cts:greekLit:tlg0012.tlg001.allen:24.39#ἀλλʼ ὀλοῷ Ἀχιλῆϊ θεοὶ βούλεσθʼ ἐπαρήγειν ,
urn:cts:greekLit:tlg0012.tlg001.allen:24.40#ᾧ οὔτʼ ἂρ φρένες εἰσὶν ἐναίσιμοι οὔτε νόημα
urn:cts:greekLit:tlg0012.tlg001.allen:24.41#γναμπτὸν ἐνὶ στήθεσσι , λέων δʼ ὣς ἄγρια οἶδεν ,
urn:cts:greekLit:tlg0012.tlg001.allen:24.42#ὅς τʼ ἐπεὶ ἂρ μεγάλῃ τε βίῃ καὶ ἀγήνορι θυμῷ
urn:cts:greekLit:tlg0012.tlg001.allen:24.43#εἴξας εἶσʼ ἐπὶ μῆλα βροτῶν ἵνα δαῖτα λάβῃσιν ·
urn:cts:greekLit:tlg0012.tlg001.allen:24.44#ὣς Ἀχιλεὺς ἔλεον μὲν ἀπώλεσεν , οὐδέ οἱ αἰδὼς
urn:cts:greekLit:tlg0012.tlg001.allen:24.45#γίγνεται , ἥ τʼ ἄνδρας μέγα σίνεται ἠδʼ ὀνίνησι .
urn:cts:greekLit:tlg0012.tlg001.allen:24.46#μέλλει μέν πού τις καὶ φίλτερον ἄλλον ὀλέσσαι
urn:cts:greekLit:tlg0012.tlg001.allen:24.47#ἠὲ κασίγνητον ὁμογάστριον ἠὲ καὶ υἱόν ·
urn:cts:greekLit:tlg0012.tlg001.allen:24.48#ἀλλʼ ἤτοι κλαύσας καὶ ὀδυράμενος μεθέηκε ·
urn:cts:greekLit:tlg0012.tlg001.allen:24.49#τλητὸν γὰρ Μοῖραι θυμὸν θέσαν ἀνθρώποισιν .
urn:cts:greekLit:tlg0012.tlg001.allen:24.50#αὐτὰρ ὅ γʼ Ἕκτορα δῖον , ἐπεὶ φίλον ἦτορ ἀπηύρα ,
urn:cts:greekLit:tlg0012.tlg001.allen:24.51#ἵππων ἐξάπτων περὶ σῆμʼ ἑτάροιο φίλοιο
urn:cts:greekLit:tlg0012.tlg001.allen:24.52#ἕλκει · οὐ μήν οἱ τό γε κάλλιον οὐδέ τʼ ἄμεινον .
urn:cts:greekLit:tlg0012.tlg001.allen:24.53#μὴ ἀγαθῷ περ ἐόντι νεμεσσηθέωμέν οἱ ἡμεῖς ·
urn:cts:greekLit:tlg0012.tlg001.allen:24.54#κωφὴν γὰρ δὴ γαῖαν ἀεικίζει μενεαίνων .
urn:cts:greekLit:tlg0012.tlg001.allen:24.55#τὸν δὲ χολωσαμένη προσέφη λευκώλενος Ἥρη ·
urn:cts:greekLit:tlg0012.tlg001.allen:24.56#εἴη κεν καὶ τοῦτο τεὸν ἔπος ἀργυρότοξε
urn:cts:greekLit:tlg0012.tlg001.allen:24.57#εἰ δὴ ὁμὴν Ἀχιλῆϊ καὶ Ἕκτορι θήσετε τιμήν .
urn:cts:greekLit:tlg0012.tlg001.allen:24.58#Ἕκτωρ μὲν θνητός τε γυναῖκά τε θήσατο μαζόν ·
urn:cts:greekLit:tlg0012.tlg001.allen:24.59#αὐτὰρ Ἀχιλλεύς ἐστι θεᾶς γόνος , ἣν ἐγὼ αὐτὴ
urn:cts:greekLit:tlg0012.tlg001.allen:24.60#θρέψά τε καὶ ἀτίτηλα καὶ ἀνδρὶ πόρον παράκοιτιν
urn:cts:greekLit:tlg0012.tlg001.allen:24.61#Πηλέϊ , ὃς περὶ κῆρι φίλος γένετʼ ἀθανάτοισι .
urn:cts:greekLit:tlg0012.tlg001.allen:24.62#πάντες δʼ ἀντιάασθε θεοὶ γάμου · ἐν δὲ σὺ τοῖσι
urn:cts:greekLit:tlg0012.tlg001.allen:24.63#δαίνυʼ ἔχων φόρμιγγα κακῶν ἕταρʼ , αἰὲν ἄπιστε .
urn:cts:greekLit:tlg0012.tlg001.allen:24.64#τὴν δʼ ἀπαμειβόμενος προσέφη νεφεληγερέτα Ζεύς ·
urn:cts:greekLit:tlg0012.tlg001.allen:24.65#Ἥρη μὴ δὴ πάμπαν ἀποσκύδμαινε θεοῖσιν ·
urn:cts:greekLit:tlg0012.tlg001.allen:24.66#οὐ μὲν γὰρ τιμή γε μίʼ ἔσσεται · ἀλλὰ καὶ Ἕκτωρ
urn:cts:greekLit:tlg0012.tlg001.allen:24.67#φίλτατος ἔσκε θεοῖσι βροτῶν οἳ ἐν Ἰλίῳ εἰσίν ·
urn:cts:greekLit:tlg0012.tlg001.allen:24.68#ὣς γὰρ ἔμοιγʼ , ἐπεὶ οὔ τι φίλων ἡμάρτανε δώρων .
urn:cts:greekLit:tlg0012.tlg001.allen:24.69#οὐ γάρ μοί ποτε βωμὸς ἐδεύετο δαιτὸς ἐΐσης
urn:cts:greekLit:tlg0012.tlg001.allen:24.70#λοιβῆς τε κνίσης τε · τὸ γὰρ λάχομεν γέρας ἡμεῖς .
urn:cts:greekLit:tlg0012.tlg001.allen:24.71#ἀλλʼ ἤτοι κλέψαι μὲν ἐάσομεν , οὐδέ πῃ ἔστι ,
urn:cts:greekLit:tlg0012.tlg001.allen:24.72#λάθρῃ Ἀχιλλῆος θρασὺν Ἕκτορα · ἦ γάρ οἱ αἰεὶ
urn:cts:greekLit:tlg0012.tlg001.allen:24.73#μήτηρ παρμέμβλωκεν ὁμῶς νύκτάς τε καὶ ἦμαρ .
urn:cts:greekLit:tlg0012.tlg001.allen:24.74#ἀλλʼ εἴ τις καλέσειε θεῶν Θέτιν ἆσσον ἐμεῖο ,
urn:cts:greekLit:tlg0012.tlg001.allen:24.75#ὄφρά τί οἱ εἴπω πυκινὸν ἔπος , ὥς κεν Ἀχιλλεὺς
urn:cts:greekLit:tlg0012.tlg001.allen:24.76#δώρων ἐκ Πριάμοιο λάχῃ ἀπό θʼ Ἕκτορα λύσῃ .
urn:cts:greekLit:tlg0012.tlg001.allen:24.77#ὣς ἔφατʼ , ὦρτο δὲ Ἶρις ἀελλόπος ἀγγελέουσα ,
urn:cts:greekLit:tlg0012.tlg001.allen:24.78#μεσσηγὺς δὲ Σάμου τε καὶ Ἴμβρου παιπαλοέσσης
urn:cts:greekLit:tlg0012.tlg001.allen:24.79#ἔνθορε μείλανι πόντῳ · ἐπεστονάχησε δὲ λίμνη .
urn:cts:greekLit:tlg0012.tlg001.allen:24.80#ἣ δὲ μολυβδαίνῃ ἰκέλη ἐς βυσσὸν ὄρουσεν ,
urn:cts:greekLit:tlg0012.tlg001.allen:24.81#ἥ τε κατʼ ἀγραύλοιο βοὸς κέρας ἐμβεβαυῖα
urn:cts:greekLit:tlg0012.tlg001.allen:24.82#ἔρχεται ὠμηστῇσιν ἐπʼ ἰχθύσι κῆρα φέρουσα .
urn:cts:greekLit:tlg0012.tlg001.allen:24.83#εὗρε δʼ ἐνὶ σπῆϊ γλαφυρῷ Θέτιν , ἀμφὶ δʼ ἄρʼ ἄλλαι
urn:cts:greekLit:tlg0012.tlg001.allen:24.84#εἵαθʼ ὁμηγερέες ἅλιαι θεαί · ἣ δʼ ἐνὶ μέσσῃς
urn:cts:greekLit:tlg0012.tlg001.allen:24.85#κλαῖε μόρον οὗ παιδὸς ἀμύμονος , ὅς οἱ ἔμελλε
urn:cts:greekLit:tlg0012.tlg001.allen:24.86#φθίσεσθʼ ἐν Τροίῃ ἐριβώλακι τηλόθι πάτρης .
urn:cts:greekLit:tlg0012.tlg001.allen:24.87#ἀγχοῦ δʼ ἱσταμένη προσέφη πόδας ὠκέα Ἶρις ·
urn:cts:greekLit:tlg0012.tlg001.allen:24.88#ὄρσο Θέτι · καλέει Ζεὺς ἄφθιτα μήδεα εἰδώς .
urn:cts:greekLit:tlg0012.tlg001.allen:24.89#τὴν δʼ ἠμείβετʼ ἔπειτα θεὰ Θέτις ἀργυρόπεζα ·
urn:cts:greekLit:tlg0012.tlg001.allen:24.90#τίπτέ με κεῖνος ἄνωγε μέγας θεός ; αἰδέομαι δὲ
urn:cts:greekLit:tlg0012.tlg001.allen:24.91#μίσγεσθʼ ἀθανάτοισιν , ἔχω δʼ ἄχεʼ ἄκριτα θυμῷ .
urn:cts:greekLit:tlg0012.tlg001.allen:24.92#εἶμι μέν , οὐδʼ ἅλιον ἔπος ἔσσεται ὅττί κεν εἴπῃ .
urn:cts:greekLit:tlg0012.tlg001.allen:24.93#ὣς ἄρα φωνήσασα κάλυμμʼ ἕλε δῖα θεάων
urn:cts:greekLit:tlg0012.tlg001.allen:24.94#κυάνεον , τοῦ δʼ οὔ τι μελάντερον ἔπλετο ἔσθος .
urn:cts:greekLit:tlg0012.tlg001.allen:24.95#βῆ δʼ ἰέναι , πρόσθεν δὲ ποδήνεμος ὠκέα Ἶρις
urn:cts:greekLit:tlg0012.tlg001.allen:24.96#ἡγεῖτʼ · ἀμφὶ δʼ ἄρα σφι λιάζετο κῦμα θαλάσσης .
urn:cts:greekLit:tlg0012.tlg001.allen:24.97#ἀκτὴν δʼ ἐξαναβᾶσαι ἐς οὐρανὸν ἀϊχθήτην ,
urn:cts:greekLit:tlg0012.tlg001.allen:24.98#εὗρον δʼ εὐρύοπα Κρονίδην , περὶ δʼ ἄλλοι ἅπαντες
urn:cts:greekLit:tlg0012.tlg001.allen:24.99#εἵαθʼ ὁμηγερέες μάκαρες θεοὶ αἰὲν ἐόντες .
urn:cts:greekLit:tlg0012.tlg001.allen:24.100#ἣ δʼ ἄρα πὰρ Διὶ πατρὶ καθέζετο , εἶξε δʼ Ἀθήνη .
urn:cts:greekLit:tlg0012.tlg001.allen:24.101#Ἥρη δὲ χρύσεον καλὸν δέπας ἐν χερὶ θῆκε
urn:cts:greekLit:tlg0012.tlg001.allen:24.102#καί ῥʼ εὔφρηνʼ ἐπέεσσι · Θέτις δʼ ὤρεξε πιοῦσα .
urn:cts:greekLit:tlg0012.tlg001.allen:24.103#τοῖσι δὲ μύθων ἦρχε πατὴρ ἀνδρῶν τε θεῶν τε ·
urn:cts:greekLit:tlg0012.tlg001.allen:24.104#ἤλυθες Οὔλυμπον δὲ θεὰ Θέτι κηδομένη περ ,
urn:cts:greekLit:tlg0012.tlg001.allen:24.105#πένθος ἄλαστον ἔχουσα μετὰ φρεσίν · οἶδα καὶ αὐτός ·
urn:cts:greekLit:tlg0012.tlg001.allen:24.106#ἀλλὰ καὶ ὧς ἐρέω τοῦ σʼ εἵνεκα δεῦρο κάλεσσα .
urn:cts:greekLit:tlg0012.tlg001.allen:24.107#ἐννῆμαρ δὴ νεῖκος ἐν ἀθανάτοισιν ὄρωρεν
urn:cts:greekLit:tlg0012.tlg001.allen:24.108#Ἕκτορος ἀμφὶ νέκυι καὶ Ἀχιλλῆϊ πτολιπόρθῳ ·
urn:cts:greekLit:tlg0012.tlg001.allen:24.109#κλέψαι δʼ ὀτρύνουσιν ἐΰσκοπον ἀργεϊφόντην ·
urn:cts:greekLit:tlg0012.tlg001.allen:24.110#αὐτὰρ ἐγὼ τόδε κῦδος Ἀχιλλῆϊ προτιάπτω
urn:cts:greekLit:tlg0012.tlg001.allen:24.111#αἰδῶ καὶ φιλότητα τεὴν μετόπισθε φυλάσσων .
urn:cts:greekLit:tlg0012.tlg001.allen:24.112#αἶψα μάλʼ ἐς στρατὸν ἐλθὲ καὶ υἱέϊ σῷ ἐπίτειλον ·
urn:cts:greekLit:tlg0012.tlg001.allen:24.113#σκύζεσθαί οἱ εἰπὲ θεούς , ἐμὲ δʼ ἔξοχα πάντων
urn:cts:greekLit:tlg0012.tlg001.allen:24.114#ἀθανάτων κεχολῶσθαι , ὅτι φρεσὶ μαινομένῃσιν
urn:cts:greekLit:tlg0012.tlg001.allen:24.115#Ἕκτορʼ ἔχει παρὰ νηυσὶ κορωνίσιν οὐδʼ ἀπέλυσεν ,
urn:cts:greekLit:tlg0012.tlg001.allen:24.116#αἴ κέν πως ἐμέ τε δείσῃ ἀπό θʼ Ἕκτορα λύσῃ .
urn:cts:greekLit:tlg0012.tlg001.allen:24.117#αὐτὰρ ἐγὼ Πριάμῳ μεγαλήτορι Ἶριν ἐφήσω
urn:cts:greekLit:tlg0012.tlg001.allen:24.118#λύσασθαι φίλον υἱὸν ἰόντʼ ἐπὶ νῆας Ἀχαιῶν ,
urn:cts:greekLit:tlg0012.tlg001.allen:24.119#δῶρα δʼ Ἀχιλλῆϊ φερέμεν , τά κε θυμὸν ἰήνῃ .
urn:cts:greekLit:tlg0012.tlg001.allen:24.120#ὣς ἔφατʼ , οὐδʼ ἀπίθησε θεὰ Θέτις ἀργυρόπεζα ,
urn:cts:greekLit:tlg0012.tlg001.allen:24.121#βῆ δὲ κατʼ Οὐλύμποιο καρήνων ἀΐξασα ,
urn:cts:greekLit:tlg0012.tlg001.allen:24.122#ἷξεν δʼ ἐς κλισίην οὗ υἱέος · ἔνθʼ ἄρα τόν γε
urn:cts:greekLit:tlg0012.tlg001.allen:24.123#εὗρʼ ἁδινὰ στενάχοντα · φίλοι δʼ ἀμφʼ αὐτὸν ἑταῖροι
urn:cts:greekLit:tlg0012.tlg001.allen:24.124#ἐσσυμένως ἐπένοντο καὶ ἐντύνοντο ἄριστον ·
urn:cts:greekLit:tlg0012.tlg001.allen:24.125#τοῖσι δʼ ὄϊς λάσιος μέγας ἐν κλισίῃ ἱέρευτο .
urn:cts:greekLit:tlg0012.tlg001.allen:24.126#ἣ δὲ μάλʼ ἄγχʼ αὐτοῖο καθέζετο πότνια μήτηρ ,
urn:cts:greekLit:tlg0012.tlg001.allen:24.127#χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:24.128#τέκνον ἐμὸν τέο μέχρις ὀδυρόμενος καὶ ἀχεύων
urn:cts:greekLit:tlg0012.tlg001.allen:24.129#σὴν ἔδεαι κραδίην μεμνημένος οὔτέ τι σίτου
urn:cts:greekLit:tlg0012.tlg001.allen:24.130#οὔτʼ εὐνῆς ; ἀγαθὸν δὲ γυναικί περ ἐν φιλότητι
urn:cts:greekLit:tlg0012.tlg001.allen:24.131#μίσγεσθʼ · οὐ γάρ μοι δηρὸν βέῃ , ἀλλά τοι ἤδη
urn:cts:greekLit:tlg0012.tlg001.allen:24.132#ἄγχι παρέστηκεν θάνατος καὶ μοῖρα κραταιή .
urn:cts:greekLit:tlg0012.tlg001.allen:24.133#ἀλλʼ ἐμέθεν ξύνες ὦκα , Διὸς δέ τοι ἄγγελός εἰμι ·
urn:cts:greekLit:tlg0012.tlg001.allen:24.134#σκύζεσθαι σοί φησι θεούς , ἑὲ δʼ ἔξοχα πάντων
urn:cts:greekLit:tlg0012.tlg001.allen:24.135#ἀθανάτων κεχολῶσθαι , ὅτι φρεσὶ μαινομένῃσιν
urn:cts:greekLit:tlg0012.tlg001.allen:24.136#Ἕκτορʼ ἔχεις παρὰ νηυσὶ κορωνίσιν οὐδʼ ἀπέλυσας .
urn:cts:greekLit:tlg0012.tlg001.allen:24.137#ἀλλʼ ἄγε δὴ λῦσον , νεκροῖο δὲ δέξαι ἄποινα .
urn:cts:greekLit:tlg0012.tlg001.allen:24.138#τὴν δʼ ἀπαμειβόμενος προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:24.139#τῇδʼ εἴη · ὃς ἄποινα φέροι καὶ νεκρὸν ἄγοιτο ,
urn:cts:greekLit:tlg0012.tlg001.allen:24.140#εἰ δὴ πρόφρονι θυμῷ Ὀλύμπιος αὐτὸς ἀνώγει .
urn:cts:greekLit:tlg0012.tlg001.allen:24.141#ὣς οἵ γʼ ἐν νηῶν ἀγύρει μήτηρ τε καὶ υἱὸς
urn:cts:greekLit:tlg0012.tlg001.allen:24.142#πολλὰ πρὸς ἀλλήλους ἔπεα πτερόεντʼ ἀγόρευον .
urn:cts:greekLit:tlg0012.tlg001.allen:24.143#Ἶριν δʼ ὄτρυνε Κρονίδης εἰς Ἴλιον ἱρήν ·
urn:cts:greekLit:tlg0012.tlg001.allen:24.144#βάσκʼ ἴθι Ἶρι ταχεῖα λιποῦσʼ ἕδος Οὐλύμποιο
urn:cts:greekLit:tlg0012.tlg001.allen:24.145#ἄγγειλον Πριάμῳ μεγαλήτορι Ἴλιον εἴσω
urn:cts:greekLit:tlg0012.tlg001.allen:24.146#λύσασθαι φίλον υἱὸν ἰόντʼ ἐπὶ νῆας Ἀχαιῶν ,
urn:cts:greekLit:tlg0012.tlg001.allen:24.147#δῶρα δʼ Ἀχιλλῆϊ φερέμεν τά κε θυμὸν ἰήνῃ
urn:cts:greekLit:tlg0012.tlg001.allen:24.148#οἶον , μὴ δέ τις ἄλλος ἅμα Τρώων ἴτω ἀνήρ .
urn:cts:greekLit:tlg0012.tlg001.allen:24.149#κῆρύξ τίς οἱ ἕποιτο γεραίτερος , ὅς κʼ ἰθύνοι
urn:cts:greekLit:tlg0012.tlg001.allen:24.150#ἡμιόνους καὶ ἄμαξαν ἐΰτροχον , ἠδὲ καὶ αὖτις
urn:cts:greekLit:tlg0012.tlg001.allen:24.151#νεκρὸν ἄγοι προτὶ ἄστυ , τὸν ἔκτανε δῖος Ἀχιλλεύς .
urn:cts:greekLit:tlg0012.tlg001.allen:24.152#μὴ δέ τί οἱ θάνατος μελέτω φρεσὶ μὴ δέ τι τάρβος ·
urn:cts:greekLit:tlg0012.tlg001.allen:24.153#τοῖον γάρ οἱ πομπὸν ὀπάσσομεν ἀργεϊφόντην ,
urn:cts:greekLit:tlg0012.tlg001.allen:24.154#ὃς ἄξει εἷός κεν ἄγων Ἀχιλῆϊ πελάσσῃ .
urn:cts:greekLit:tlg0012.tlg001.allen:24.155#αὐτὰρ ἐπὴν ἀγάγῃσιν ἔσω κλισίην Ἀχιλῆος ,
urn:cts:greekLit:tlg0012.tlg001.allen:24.156#οὔτʼ αὐτὸς κτενέει ἀπό τʼ ἄλλους πάντας ἐρύξει ·
urn:cts:greekLit:tlg0012.tlg001.allen:24.157#οὔτε γάρ ἐστʼ ἄφρων οὔτʼ ἄσκοπος οὔτʼ ἀλιτήμων ,
urn:cts:greekLit:tlg0012.tlg001.allen:24.158#ἀλλὰ μάλʼ ἐνδυκέως ἱκέτεω πεφιδήσεται ἀνδρός .
urn:cts:greekLit:tlg0012.tlg001.allen:24.159#ὣς ἔφατʼ , ὦρτο δὲ Ἶρις ἀελλόπος ἀγγελέουσα .
urn:cts:greekLit:tlg0012.tlg001.allen:24.160#ἷξεν δʼ ἐς Πριάμοιο , κίχεν δʼ ἐνοπήν τε γόον τε .
urn:cts:greekLit:tlg0012.tlg001.allen:24.161#παῖδες μὲν πατέρʼ ἀμφὶ καθήμενοι ἔνδοθεν αὐλῆς
urn:cts:greekLit:tlg0012.tlg001.allen:24.162#δάκρυσιν εἵματʼ ἔφυρον , ὃ δʼ ἐν μέσσοισι γεραιὸς
urn:cts:greekLit:tlg0012.tlg001.allen:24.163#ἐντυπὰς ἐν χλαίνῃ κεκαλυμμένος · ἀμφὶ δὲ πολλὴ
urn:cts:greekLit:tlg0012.tlg001.allen:24.164#κόπρος ἔην κεφαλῇ τε καὶ αὐχένι τοῖο γέροντος
urn:cts:greekLit:tlg0012.tlg001.allen:24.165#τήν ῥα κυλινδόμενος καταμήσατο χερσὶν ἑῇσι .
urn:cts:greekLit:tlg0012.tlg001.allen:24.166#θυγατέρες δʼ ἀνὰ δώματʼ ἰδὲ νυοὶ ὠδύροντο
urn:cts:greekLit:tlg0012.tlg001.allen:24.167#τῶν μιμνησκόμεναι οἳ δὴ πολέες τε καὶ ἐσθλοὶ
urn:cts:greekLit:tlg0012.tlg001.allen:24.168#χερσὶν ὑπʼ Ἀργείων κέατο ψυχὰς ὀλέσαντες .
urn:cts:greekLit:tlg0012.tlg001.allen:24.169#στῆ δὲ παρὰ Πρίαμον Διὸς ἄγγελος , ἠδὲ προσηύδα
urn:cts:greekLit:tlg0012.tlg001.allen:24.170#τυτθὸν φθεγξαμένη · τὸν δὲ τρόμος ἔλλαβε γυῖα ·
urn:cts:greekLit:tlg0012.tlg001.allen:24.171#θάρσει Δαρδανίδη Πρίαμε φρεσί , μὴ δέ τι τάρβει ·
urn:cts:greekLit:tlg0012.tlg001.allen:24.172#οὐ μὲν γάρ τοι ἐγὼ κακὸν ὀσσομένη τόδʼ ἱκάνω
urn:cts:greekLit:tlg0012.tlg001.allen:24.173#ἀλλʼ ἀγαθὰ φρονέουσα · Διὸς δέ τοι ἄγγελός εἰμι ,
urn:cts:greekLit:tlg0012.tlg001.allen:24.174#ὅς σευ ἄνευθεν ἐὼν μέγα κήδεται ἠδʼ ἐλεαίρει .
urn:cts:greekLit:tlg0012.tlg001.allen:24.175#λύσασθαί σʼ ἐκέλευσεν Ὀλύμπιος Ἕκτορα δῖον ,
urn:cts:greekLit:tlg0012.tlg001.allen:24.176#δῶρα δʼ Ἀχιλλῆϊ φερέμεν τά κε θυμὸν ἰήνῃ
urn:cts:greekLit:tlg0012.tlg001.allen:24.177#οἶον , μὴ δέ τις ἄλλος ἅμα Τρώων ἴτω ἀνήρ .
urn:cts:greekLit:tlg0012.tlg001.allen:24.178#κῆρύξ τίς τοι ἕποιτο γεραίτερος , ὅς κʼ ἰθύνοι
urn:cts:greekLit:tlg0012.tlg001.allen:24.179#ἡμιόνους καὶ ἄμαξαν ἐΰτροχον , ἠδὲ καὶ αὖτις
urn:cts:greekLit:tlg0012.tlg001.allen:24.180#νεκρὸν ἄγοι προτὶ ἄστυ , τὸν ἔκτανε δῖος Ἀχιλλεύς .
urn:cts:greekLit:tlg0012.tlg001.allen:24.181#μὴ δέ τί τοι θάνατος μελέτω φρεσὶ μηδέ τι τάρβος ·
urn:cts:greekLit:tlg0012.tlg001.allen:24.182#τοῖος γάρ τοι πομπὸς ἅμʼ ἕψεται ἀργεϊφόντης ,
urn:cts:greekLit:tlg0012.tlg001.allen:24.183#ὅς σʼ ἄξει εἷός κεν ἄγων Ἀχιλῆϊ πελάσσῃ .
urn:cts:greekLit:tlg0012.tlg001.allen:24.184#αὐτὰρ ἐπὴν ἀγάγῃσιν ἔσω κλισίην Ἀχιλῆος ,
urn:cts:greekLit:tlg0012.tlg001.allen:24.185#οὔτʼ αὐτὸς κτενέει ἀπό τʼ ἄλλους πάντας ἐρύξει ·
urn:cts:greekLit:tlg0012.tlg001.allen:24.186#οὔτε γάρ ἔστʼ ἄφρων οὔτʼ ἄσκοπος οὔτʼ ἀλιτήμων ,
urn:cts:greekLit:tlg0012.tlg001.allen:24.187#ἀλλὰ μάλʼ ἐνδυκέως ἱκέτεω πεφιδήσεται ἀνδρός .
urn:cts:greekLit:tlg0012.tlg001.allen:24.188#ἣ μὲν ἄρʼ ὣς εἰποῦσʼ ἀπέβη πόδας ὠκέα Ἶρις ,
urn:cts:greekLit:tlg0012.tlg001.allen:24.189#αὐτὰρ ὅ γʼ υἷας ἄμαξαν ἐΰτροχον ἡμιονείην
urn:cts:greekLit:tlg0012.tlg001.allen:24.190#ὁπλίσαι ἠνώγει , πείρινθα δὲ δῆσαι ἐπʼ αὐτῆς .
urn:cts:greekLit:tlg0012.tlg001.allen:24.191#αὐτὸς δʼ ἐς θάλαμον κατεβήσετο κηώεντα
urn:cts:greekLit:tlg0012.tlg001.allen:24.192#κέδρινον ὑψόροφον , ὃς γλήνεα πολλὰ κεχάνδει ·
urn:cts:greekLit:tlg0012.tlg001.allen:24.193#ἐς δʼ ἄλοχον Ἑκάβην ἐκαλέσσατο φώνησέν τε ·
urn:cts:greekLit:tlg0012.tlg001.allen:24.194#δαιμονίη Διόθεν μοι Ὀλύμπιος ἄγγελος ἦλθε
urn:cts:greekLit:tlg0012.tlg001.allen:24.195#λύσασθαι φίλον υἱὸν ἰόντʼ ἐπὶ νῆας Ἀχαιῶν ,
urn:cts:greekLit:tlg0012.tlg001.allen:24.196#δῶρα δʼ Ἀχιλλῆϊ φερέμεν τά κε θυμὸν ἰήνῃ .
urn:cts:greekLit:tlg0012.tlg001.allen:24.197#ἀλλʼ ἄγε μοι τόδε εἰπὲ τί τοι φρεσὶν εἴδεται εἶναι ;
urn:cts:greekLit:tlg0012.tlg001.allen:24.198#αἰνῶς γάρ μʼ αὐτόν γε μένος καὶ θυμὸς ἄνωγε
urn:cts:greekLit:tlg0012.tlg001.allen:24.199#κεῖσʼ ἰέναι ἐπὶ νῆας ἔσω στρατὸν εὐρὺν Ἀχαιῶν .
urn:cts:greekLit:tlg0012.tlg001.allen:24.200#ὣς φάτο , κώκυσεν δὲ γυνὴ καὶ ἀμείβετο μύθῳ ·
urn:cts:greekLit:tlg0012.tlg001.allen:24.201#ὤ μοι πῇ δή τοι φρένες οἴχονθʼ , ᾗς τὸ πάρος περ
urn:cts:greekLit:tlg0012.tlg001.allen:24.202#ἔκλεʼ ἐπʼ ἀνθρώπους ξείνους ἠδʼ οἷσιν ἀνάσσεις ;
urn:cts:greekLit:tlg0012.tlg001.allen:24.203#πῶς ἐθέλεις ἐπὶ νῆας Ἀχαιῶν ἐλθέμεν οἶος
urn:cts:greekLit:tlg0012.tlg001.allen:24.204#ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς
urn:cts:greekLit:tlg0012.tlg001.allen:24.205#υἱέας ἐξενάριξε · σιδήρειόν νύ τοι ἦτορ .
urn:cts:greekLit:tlg0012.tlg001.allen:24.206#εἰ γάρ σʼ αἱρήσει καὶ ἐσόψεται ὀφθαλμοῖσιν
urn:cts:greekLit:tlg0012.tlg001.allen:24.207#ὠμηστὴς καὶ ἄπιστος ἀνὴρ ὅ γε οὔ σʼ ἐλεήσει ,
urn:cts:greekLit:tlg0012.tlg001.allen:24.208#οὐδέ τί σʼ αἰδέσεται . νῦν δὲ κλαίωμεν ἄνευθεν
urn:cts:greekLit:tlg0012.tlg001.allen:24.209#ἥμενοι ἐν μεγάρῳ · τῷ δʼ ὥς ποθι Μοῖρα κραταιὴ
urn:cts:greekLit:tlg0012.tlg001.allen:24.210#γιγνομένῳ ἐπένησε λίνῳ , ὅτε μιν τέκον αὐτή ,
urn:cts:greekLit:tlg0012.tlg001.allen:24.211#ἀργίποδας κύνας ἆσαι ἑῶν ἀπάνευθε τοκήων
urn:cts:greekLit:tlg0012.tlg001.allen:24.212#ἀνδρὶ πάρα κρατερῷ , τοῦ ἐγὼ μέσον ἧπαρ ἔχοιμι
urn:cts:greekLit:tlg0012.tlg001.allen:24.213#ἐσθέμεναι προσφῦσα · τότʼ ἄντιτα ἔργα γένοιτο
urn:cts:greekLit:tlg0012.tlg001.allen:24.214#παιδὸς ἐμοῦ , ἐπεὶ οὔ ἑ κακιζόμενόν γε κατέκτα ,
urn:cts:greekLit:tlg0012.tlg001.allen:24.215#ἀλλὰ πρὸ Τρώων καὶ Τρωϊάδων βαθυκόλπων
urn:cts:greekLit:tlg0012.tlg001.allen:24.216#ἑσταότʼ οὔτε φόβου μεμνημένον οὔτʼ ἀλεωρῆς .
urn:cts:greekLit:tlg0012.tlg001.allen:24.217#τὴν δʼ αὖτε προσέειπε γέρων Πρίαμος θεοειδής ·
urn:cts:greekLit:tlg0012.tlg001.allen:24.218#μή μʼ ἐθέλοντʼ ἰέναι κατερύκανε , μὴ δέ μοι αὐτὴ
urn:cts:greekLit:tlg0012.tlg001.allen:24.219#ὄρνις ἐνὶ μεγάροισι κακὸς πέλευ · οὐδέ με πείσεις .
urn:cts:greekLit:tlg0012.tlg001.allen:24.220#εἰ μὲν γάρ τίς μʼ ἄλλος ἐπιχθονίων ἐκέλευεν ,
urn:cts:greekLit:tlg0012.tlg001.allen:24.221#ἢ οἳ μάντιές εἰσι θυοσκόοι ἢ ἱερῆες ,
urn:cts:greekLit:tlg0012.tlg001.allen:24.222#ψεῦδός κεν φαῖμεν καὶ νοσφιζοίμεθα μᾶλλον ·
urn:cts:greekLit:tlg0012.tlg001.allen:24.223#νῦν δʼ , αὐτὸς γὰρ ἄκουσα θεοῦ καὶ ἐσέδρακον ἄντην ,
urn:cts:greekLit:tlg0012.tlg001.allen:24.224#εἶμι καὶ οὐχ ἅλιον ἔπος ἔσσεται . εἰ δέ μοι αἶσα
urn:cts:greekLit:tlg0012.tlg001.allen:24.225#τεθνάμεναι παρὰ νηυσὶν Ἀχαιῶν χαλκοχιτώνων
urn:cts:greekLit:tlg0012.tlg001.allen:24.226#βούλομαι · αὐτίκα γάρ με κατακτείνειεν Ἀχιλλεὺς
urn:cts:greekLit:tlg0012.tlg001.allen:24.227#ἀγκὰς ἑλόντʼ ἐμὸν υἱόν , ἐπὴν γόου ἐξ ἔρον εἵην .
urn:cts:greekLit:tlg0012.tlg001.allen:24.228#ἦ καὶ φωριαμῶν ἐπιθήματα κάλʼ ἀνέῳγεν ·
urn:cts:greekLit:tlg0012.tlg001.allen:24.229#ἔνθεν δώδεκα μὲν περικαλλέας ἔξελε πέπλους ,
urn:cts:greekLit:tlg0012.tlg001.allen:24.230#δώδεκα δʼ ἁπλοΐδας χλαίνας , τόσσους δὲ τάπητας ,
urn:cts:greekLit:tlg0012.tlg001.allen:24.231#τόσσα δὲ φάρεα λευκά , τόσους δʼ ἐπὶ τοῖσι χιτῶνας .
urn:cts:greekLit:tlg0012.tlg001.allen:24.232#χρυσοῦ δὲ στήσας ἔφερεν δέκα πάντα τάλαντα ,
urn:cts:greekLit:tlg0012.tlg001.allen:24.233#ἐκ δὲ δύʼ αἴθωνας τρίποδας , πίσυρας δὲ λέβητας ,
urn:cts:greekLit:tlg0012.tlg001.allen:24.234#ἐκ δὲ δέπας περικαλλές , ὅ οἱ Θρῇκες πόρον ἄνδρες
urn:cts:greekLit:tlg0012.tlg001.allen:24.235#ἐξεσίην ἐλθόντι μέγα κτέρας · οὐδέ νυ τοῦ περ
urn:cts:greekLit:tlg0012.tlg001.allen:24.236#φείσατʼ ἐνὶ μεγάροις ὃ γέρων , περὶ δʼ ἤθελε θυμῷ
urn:cts:greekLit:tlg0012.tlg001.allen:24.237#λύσασθαι φίλον υἱόν . ὃ δὲ Τρῶας μὲν ἅπαντας
urn:cts:greekLit:tlg0012.tlg001.allen:24.238#αἰθούσης ἀπέεργεν ἔπεσσʼ αἰσχροῖσιν ἐνίσσων ·
urn:cts:greekLit:tlg0012.tlg001.allen:24.239#ἔρρετε λωβητῆρες ἐλεγχέες · οὔ νυ καὶ ὑμῖν
urn:cts:greekLit:tlg0012.tlg001.allen:24.240#οἴκοι ἔνεστι γόος , ὅτι μʼ ἤλθετε κηδήσοντες ;
urn:cts:greekLit:tlg0012.tlg001.allen:24.241#ἦ ὀνόσασθʼ ὅτι μοι Κρονίδης Ζεὺς ἄλγεʼ ἔδωκε
urn:cts:greekLit:tlg0012.tlg001.allen:24.242#παῖδʼ ὀλέσαι τὸν ἄριστον ; ἀτὰρ γνώσεσθε καὶ ὔμμες ·
urn:cts:greekLit:tlg0012.tlg001.allen:24.243#ῥηΐτεροι γὰρ μᾶλλον Ἀχαιοῖσιν δὴ ἔσεσθε
urn:cts:greekLit:tlg0012.tlg001.allen:24.244#κείνου τεθνηῶτος ἐναιρέμεν . αὐτὰρ ἔγωγε
urn:cts:greekLit:tlg0012.tlg001.allen:24.245#πρὶν ἀλαπαζομένην τε πόλιν κεραϊζομένην τε
urn:cts:greekLit:tlg0012.tlg001.allen:24.246#ὀφθαλμοῖσιν ἰδεῖν βαίην δόμον Ἄϊδος εἴσω .
urn:cts:greekLit:tlg0012.tlg001.allen:24.247#ἦ καὶ σκηπανίῳ δίεπʼ ἀνέρας · οἳ δʼ ἴσαν ἔξω
urn:cts:greekLit:tlg0012.tlg001.allen:24.248#σπερχομένοιο γέροντος · ὃ δʼ υἱάσιν οἷσιν ὁμόκλα
urn:cts:greekLit:tlg0012.tlg001.allen:24.249#νεικείων Ἕλενόν τε Πάριν τʼ Ἀγάθωνά τε δῖον
urn:cts:greekLit:tlg0012.tlg001.allen:24.250#Πάμμονά τʼ Ἀντίφονόν τε βοὴν ἀγαθόν τε Πολίτην
urn:cts:greekLit:tlg0012.tlg001.allen:24.251#Δηΐφοβόν τε καὶ Ἱππόθοον καὶ δῖον Ἀγαυόν ·
urn:cts:greekLit:tlg0012.tlg001.allen:24.252#ἐννέα τοῖς ὃ γεραιὸς ὁμοκλήσας ἐκέλευε ·
urn:cts:greekLit:tlg0012.tlg001.allen:24.253#σπεύσατέ μοι κακὰ τέκνα κατηφόνες · αἴθʼ ἅμα πάντες
urn:cts:greekLit:tlg0012.tlg001.allen:24.254#Ἕκτορος ὠφέλετʼ ἀντὶ θοῇς ἐπὶ νηυσὶ πεφάσθαι .
urn:cts:greekLit:tlg0012.tlg001.allen:24.255#ὤ μοι ἐγὼ πανάποτμος , ἐπεὶ τέκον υἷας ἀρίστους
urn:cts:greekLit:tlg0012.tlg001.allen:24.256#Τροίῃ ἐν εὐρείῃ , τῶν δʼ οὔ τινά φημι λελεῖφθαι ,
urn:cts:greekLit:tlg0012.tlg001.allen:24.257#Μήστορά τʼ ἀντίθεον καὶ Τρωΐλον ἱππιοχάρμην
urn:cts:greekLit:tlg0012.tlg001.allen:24.258#Ἕκτορά θʼ , ὃς θεὸς ἔσκε μετʼ ἀνδράσιν , οὐδὲ ἐῴκει
urn:cts:greekLit:tlg0012.tlg001.allen:24.259#ἀνδρός γε θνητοῦ πάϊς ἔμμεναι ἀλλὰ θεοῖο .
urn:cts:greekLit:tlg0012.tlg001.allen:24.260#τοὺς μὲν ἀπώλεσʼ Ἄρης , τὰ δʼ ἐλέγχεα πάντα λέλειπται
urn:cts:greekLit:tlg0012.tlg001.allen:24.261#ψεῦσταί τʼ ὀρχησταί τε χοροιτυπίῃσιν ἄριστοι
urn:cts:greekLit:tlg0012.tlg001.allen:24.262#ἀρνῶν ἠδʼ ἐρίφων ἐπιδήμιοι ἁρπακτῆρες .
urn:cts:greekLit:tlg0012.tlg001.allen:24.263#οὐκ ἂν δή μοι ἄμαξαν ἐφοπλίσσαιτε τάχιστα ,
urn:cts:greekLit:tlg0012.tlg001.allen:24.264#ταῦτά τε πάντʼ ἐπιθεῖτε , ἵνα πρήσσωμεν ὁδοῖο ;
urn:cts:greekLit:tlg0012.tlg001.allen:24.265#ὣς ἔφαθʼ , οἳ δʼ ἄρα πατρὸς ὑποδείσαντες ὁμοκλὴν
urn:cts:greekLit:tlg0012.tlg001.allen:24.266#ἐκ μὲν ἄμαξαν ἄειραν ἐΰτροχον ἡμιονείην
urn:cts:greekLit:tlg0012.tlg001.allen:24.267#καλὴν πρωτοπαγέα , πείρινθα δὲ δῆσαν ἐπʼ αὐτῆς ,
urn:cts:greekLit:tlg0012.tlg001.allen:24.268#κὰδ δʼ ἀπὸ πασσαλόφι ζυγὸν ᾕρεον ἡμιόνειον
urn:cts:greekLit:tlg0012.tlg001.allen:24.269#πύξινον ὀμφαλόεν εὖ οἰήκεσσιν ἀρηρός ·
urn:cts:greekLit:tlg0012.tlg001.allen:24.270#ἐκ δʼ ἔφερον ζυγόδεσμον ἅμα ζυγῷ ἐννεάπηχυ .
urn:cts:greekLit:tlg0012.tlg001.allen:24.271#καὶ τὸ μὲν εὖ κατέθηκαν ἐϋξέστῳ ἐπὶ ῥυμῷ
urn:cts:greekLit:tlg0012.tlg001.allen:24.272#πέζῃ ἔπι πρώτῃ , ἐπὶ δὲ κρίκον ἕστορι βάλλον ,
urn:cts:greekLit:tlg0012.tlg001.allen:24.273#τρὶς δʼ ἑκάτερθεν ἔδησαν ἐπʼ ὀμφαλόν , αὐτὰρ ἔπειτα
urn:cts:greekLit:tlg0012.tlg001.allen:24.274#ἑξείης κατέδησαν , ὑπὸ γλωχῖνα δʼ ἔκαμψαν .
urn:cts:greekLit:tlg0012.tlg001.allen:24.275#ἐκ θαλάμου δὲ φέροντες ἐϋξέστης ἐπʼ ἀπήνης
urn:cts:greekLit:tlg0012.tlg001.allen:24.276#νήεον Ἑκτορέης κεφαλῆς ἀπερείσιʼ ἄποινα ,
urn:cts:greekLit:tlg0012.tlg001.allen:24.277#ζεῦξαν δʼ ἡμιόνους κρατερώνυχας ἐντεσιεργούς ,
urn:cts:greekLit:tlg0012.tlg001.allen:24.278#τούς ῥά ποτε Πριάμῳ Μυσοὶ δόσαν ἀγλαὰ δῶρα .
urn:cts:greekLit:tlg0012.tlg001.allen:24.279#ἵππους δὲ Πριάμῳ ὕπαγον ζυγόν , οὓς ὃ γεραιὸς
urn:cts:greekLit:tlg0012.tlg001.allen:24.280#αὐτὸς ἔχων ἀτίταλλεν ἐϋξέστῃ ἐπὶ φάτνῃ .
urn:cts:greekLit:tlg0012.tlg001.allen:24.281#τὼ μὲν ζευγνύσθην ἐν δώμασιν ὑψηλοῖσι
urn:cts:greekLit:tlg0012.tlg001.allen:24.282#κῆρυξ καὶ Πρίαμος πυκινὰ φρεσὶ μήδεʼ ἔχοντες ·
urn:cts:greekLit:tlg0012.tlg001.allen:24.283#ἀγχίμολον δέ σφʼ ἦλθʼ Ἑκάβη τετιηότι θυμῷ
urn:cts:greekLit:tlg0012.tlg001.allen:24.284#οἶνον ἔχουσʼ ἐν χειρὶ μελίφρονα δεξιτερῆφι
urn:cts:greekLit:tlg0012.tlg001.allen:24.285#χρυσέῳ ἐν δέπαϊ , ὄφρα λείψαντε κιοίτην ·
urn:cts:greekLit:tlg0012.tlg001.allen:24.286#στῆ δʼ ἵππων προπάροιθεν ἔπος τʼ ἔφατʼ ἔκ τʼ ὀνόμαζε ·
urn:cts:greekLit:tlg0012.tlg001.allen:24.287#τῆ σπεῖσον Διὶ πατρί , καὶ εὔχεο οἴκαδʼ ἱκέσθαι
urn:cts:greekLit:tlg0012.tlg001.allen:24.288#ἂψ ἐκ δυσμενέων ἀνδρῶν , ἐπεὶ ἂρ σέ γε θυμὸς
urn:cts:greekLit:tlg0012.tlg001.allen:24.289#ὀτρύνει ἐπὶ νῆας ἐμεῖο μὲν οὐκ ἐθελούσης .
urn:cts:greekLit:tlg0012.tlg001.allen:24.290#ἀλλʼ εὔχεο σύ γʼ ἔπειτα κελαινεφέϊ Κρονίωνι
urn:cts:greekLit:tlg0012.tlg001.allen:24.291#Ἰδαίῳ , ὅς τε Τροίην κατὰ πᾶσαν ὁρᾶται ,
urn:cts:greekLit:tlg0012.tlg001.allen:24.292#αἴτει δʼ οἰωνὸν ταχὺν ἄγγελον , ὅς τέ οἱ αὐτῷ
urn:cts:greekLit:tlg0012.tlg001.allen:24.293#φίλτατος οἰωνῶν , καί εὑ κράτος ἐστὶ μέγιστον ,
urn:cts:greekLit:tlg0012.tlg001.allen:24.294#δεξιόν , ὄφρά μιν αὐτὸς ἐν ὀφθαλμοῖσι νοήσας
urn:cts:greekLit:tlg0012.tlg001.allen:24.295#τῷ πίσυνος ἐπὶ νῆας ἴῃς Δαναῶν ταχυπώλων .
urn:cts:greekLit:tlg0012.tlg001.allen:24.296#εἰ δέ τοι οὐ δώσει ἑὸν ἄγγελον εὐρύοπα Ζεύς ,
urn:cts:greekLit:tlg0012.tlg001.allen:24.297#οὐκ ἂν ἔγωγέ σʼ ἔπειτα ἐποτρύνουσα κελοίμην
urn:cts:greekLit:tlg0012.tlg001.allen:24.298#νῆας ἐπʼ Ἀργείων ἰέναι μάλα περ μεμαῶτα .
urn:cts:greekLit:tlg0012.tlg001.allen:24.299#τὴν δʼ ἀπαμειβόμενος προσέφη Πρίαμος θεοειδής ·
urn:cts:greekLit:tlg0012.tlg001.allen:24.300#ὦ γύναι οὐ μέν τοι τόδʼ ἐφιεμένῃ ἀπιθήσω .
urn:cts:greekLit:tlg0012.tlg001.allen:24.301#ἐσθλὸν γὰρ Διὶ χεῖρας ἀνασχέμεν αἴ κʼ ἐλεήσῃ .
urn:cts:greekLit:tlg0012.tlg001.allen:24.302#ἦ ῥα καὶ ἀμφίπολον ταμίην ὄτρυνʼ ὃ γεραιὸς
urn:cts:greekLit:tlg0012.tlg001.allen:24.303#χερσὶν ὕδωρ ἐπιχεῦαι ἀκήρατον · ἣ δὲ παρέστη
urn:cts:greekLit:tlg0012.tlg001.allen:24.304#χέρνιβον ἀμφίπολος πρόχοόν θʼ ἅμα χερσὶν ἔχουσα .
urn:cts:greekLit:tlg0012.tlg001.allen:24.305#νιψάμενος δὲ κύπελλον ἐδέξατο ἧς ἀλόχοιο ·
urn:cts:greekLit:tlg0012.tlg001.allen:24.306#εὔχετʼ ἔπειτα στὰς μέσῳ ἕρκεϊ , λεῖβε δὲ οἶνον
urn:cts:greekLit:tlg0012.tlg001.allen:24.307#οὐρανὸν εἰσανιδών , καὶ φωνήσας ἔπος ηὔδα ·
urn:cts:greekLit:tlg0012.tlg001.allen:24.308#Ζεῦ πάτερ Ἴδηθεν μεδέων κύδιστε μέγιστε
urn:cts:greekLit:tlg0012.tlg001.allen:24.309#δός μʼ ἐς Ἀχιλλῆος φίλον ἐλθεῖν ἠδʼ ἐλεεινόν ,
urn:cts:greekLit:tlg0012.tlg001.allen:24.310#πέμψον δʼ οἰωνὸν ταχὺν ἄγγελον , ὅς τε σοὶ αὐτῷ
urn:cts:greekLit:tlg0012.tlg001.allen:24.311#φίλτατος οἰωνῶν , καί εὑ κράτος ἐστὶ μέγιστον ,
urn:cts:greekLit:tlg0012.tlg001.allen:24.312#δεξιόν , ὄφρά μιν αὐτὸς ἐν ὀφθαλμοῖσι νοήσας
urn:cts:greekLit:tlg0012.tlg001.allen:24.313#τῷ πίσυνος ἐπὶ νῆας ἴω Δαναῶν ταχυπώλων .
urn:cts:greekLit:tlg0012.tlg001.allen:24.314#ὣς ἔφατʼ εὐχόμενος , τοῦ δʼ ἔκλυε μητίετα Ζεὺς
urn:cts:greekLit:tlg0012.tlg001.allen:24.315#αὐτίκα δʼ αἰετὸν ἧκε τελειότατον πετεηνῶν
urn:cts:greekLit:tlg0012.tlg001.allen:24.316#μόρφνον θηρητῆρʼ ὃν καὶ περκνὸν καλέουσιν .
urn:cts:greekLit:tlg0012.tlg001.allen:24.317#ὅσση δʼ ὑψορόφοιο θύρη θαλάμοιο τέτυκται
urn:cts:greekLit:tlg0012.tlg001.allen:24.318#ἀνέρος ἀφνειοῖο ἐῢ κληῗσʼ ἀραρυῖα ,
urn:cts:greekLit:tlg0012.tlg001.allen:24.319#τόσσʼ ἄρα τοῦ ἑκάτερθεν ἔσαν πτερά · εἴσατο δέ σφι
urn:cts:greekLit:tlg0012.tlg001.allen:24.320#δεξιὸς ἀΐξας διὰ ἄστεος · οἳ δὲ ἰδόντες
urn:cts:greekLit:tlg0012.tlg001.allen:24.321#γήθησαν , καὶ πᾶσιν ἐνὶ φρεσὶ θυμὸς ἰάνθη .
urn:cts:greekLit:tlg0012.tlg001.allen:24.322#σπερχόμενος δʼ ὃ γεραιὸς ἑοῦ ἐπεβήσετο δίφρου ,
urn:cts:greekLit:tlg0012.tlg001.allen:24.323#ἐκ δʼ ἔλασε προθύροιο καὶ αἰθούσης ἐριδούπου .
urn:cts:greekLit:tlg0012.tlg001.allen:24.324#πρόσθε μὲν ἡμίονοι ἕλκον τετράκυκλον ἀπήνην ,
urn:cts:greekLit:tlg0012.tlg001.allen:24.325#τὰς Ἰδαῖος ἔλαυνε δαΐφρων · αὐτὰρ ὄπισθεν
urn:cts:greekLit:tlg0012.tlg001.allen:24.326#ἵπποι , τοὺς ὃ γέρων ἐφέπων μάστιγι κέλευε
urn:cts:greekLit:tlg0012.tlg001.allen:24.327#καρπαλίμως κατὰ ἄστυ · φίλοι δʼ ἅμα πάντες ἕποντο
urn:cts:greekLit:tlg0012.tlg001.allen:24.328#πόλλʼ ὀλοφυρόμενοι ὡς εἰ θάνατον δὲ κιόντα .
urn:cts:greekLit:tlg0012.tlg001.allen:24.329#οἳ δʼ ἐπεὶ οὖν πόλιος κατέβαν , πεδίον δʼ ἀφίκοντο ,
urn:cts:greekLit:tlg0012.tlg001.allen:24.330#οἳ μὲν ἄρʼ ἄψορροι προτὶ Ἴλιον ἀπονέοντο
urn:cts:greekLit:tlg0012.tlg001.allen:24.331#παῖδες καὶ γαμβροί , τὼ δʼ οὐ λάθον εὐρύοπα Ζῆν
urn:cts:greekLit:tlg0012.tlg001.allen:24.332#ἐς πεδίον προφανέντε · ἰδὼν δʼ ἐλέησε γέροντα ,
urn:cts:greekLit:tlg0012.tlg001.allen:24.333#αἶψα δʼ ἄρʼ Ἑρμείαν υἱὸν φίλον ἀντίον ηὔδα ·
urn:cts:greekLit:tlg0012.tlg001.allen:24.334#Ἑρμεία , σοὶ γάρ τε μάλιστά γε φίλτατόν ἐστιν
urn:cts:greekLit:tlg0012.tlg001.allen:24.335#ἀνδρὶ ἑταιρίσσαι , καί τʼ ἔκλυες ᾧ κʼ ἐθέλῃσθα ,
urn:cts:greekLit:tlg0012.tlg001.allen:24.336#βάσκʼ ἴθι καὶ Πρίαμον κοίλας ἐπὶ νῆας Ἀχαιῶν
urn:cts:greekLit:tlg0012.tlg001.allen:24.337#ὣς ἄγαγʼ , ὡς μήτʼ ἄρ τις ἴδῃ μήτʼ ἄρ τε νοήσῃ
urn:cts:greekLit:tlg0012.tlg001.allen:24.338#τῶν ἄλλων Δαναῶν , πρὶν Πηλεΐωνα δʼ ἱκέσθαι .
urn:cts:greekLit:tlg0012.tlg001.allen:24.339#ὣς ἔφατʼ , οὐδʼ ἀπίθησε διάκτορος ἀργεϊφόντης .
urn:cts:greekLit:tlg0012.tlg001.allen:24.340#αὐτίκʼ ἔπειθʼ ὑπὸ ποσσὶν ἐδήσατο καλὰ πέδιλα
urn:cts:greekLit:tlg0012.tlg001.allen:24.341#ἀμβρόσια χρύσεια , τά μιν φέρον ἠμὲν ἐφʼ ὑγρὴν
urn:cts:greekLit:tlg0012.tlg001.allen:24.342#ἠδʼ ἐπʼ ἀπείρονα γαῖαν ἅμα πνοιῇς ἀνέμοιο ·
urn:cts:greekLit:tlg0012.tlg001.allen:24.343#εἵλετο δὲ ῥάβδον , τῇ τʼ ἀνδρῶν ὄμματα θέλγει
urn:cts:greekLit:tlg0012.tlg001.allen:24.344#ὧν ἐθέλει , τοὺς δʼ αὖτε καὶ ὑπνώοντας ἐγείρει ·
urn:cts:greekLit:tlg0012.tlg001.allen:24.345#τὴν μετὰ χερσὶν ἔχων πέτετο κρατὺς ἀργεϊφόντης .
urn:cts:greekLit:tlg0012.tlg001.allen:24.346#αἶψα δʼ ἄρα Τροίην τε καὶ Ἑλλήσποντον ἵκανε ,
urn:cts:greekLit:tlg0012.tlg001.allen:24.347#βῆ δʼ ἰέναι κούρῳ αἰσυμνητῆρι ἐοικὼς
urn:cts:greekLit:tlg0012.tlg001.allen:24.348#πρῶτον ὑπηνήτῃ , τοῦ περ χαριεστάτη ἥβη .
urn:cts:greekLit:tlg0012.tlg001.allen:24.349#οἳ δʼ ἐπεὶ οὖν μέγα σῆμα παρὲξ Ἴλοιο ἔλασσαν ,
urn:cts:greekLit:tlg0012.tlg001.allen:24.350#στῆσαν ἄρʼ ἡμιόνους τε καὶ ἵππους ὄφρα πίοιεν
urn:cts:greekLit:tlg0012.tlg001.allen:24.351#ἐν ποταμῷ · δὴ γὰρ καὶ ἐπὶ κνέφας ἤλυθε γαῖαν .
urn:cts:greekLit:tlg0012.tlg001.allen:24.352#τὸν δʼ ἐξ ἀγχιμόλοιο ἰδὼν ἐφράσσατο κῆρυξ
urn:cts:greekLit:tlg0012.tlg001.allen:24.353#Ἑρμείαν , ποτὶ δὲ Πρίαμον φάτο φώνησέν τε ·
urn:cts:greekLit:tlg0012.tlg001.allen:24.354#φράζεο Δαρδανίδη · φραδέος νόου ἔργα τέτυκται .
urn:cts:greekLit:tlg0012.tlg001.allen:24.355#ἄνδρʼ ὁρόω , τάχα δʼ ἄμμε διαρραίσεσθαι ὀΐω .
urn:cts:greekLit:tlg0012.tlg001.allen:24.356#ἀλλʼ ἄγε δὴ φεύγωμεν ἐφʼ ἵππων , ἤ μιν ἔπειτα
urn:cts:greekLit:tlg0012.tlg001.allen:24.357#γούνων ἁψάμενοι λιτανεύσομεν αἴ κʼ ἐλεήσῃ .
urn:cts:greekLit:tlg0012.tlg001.allen:24.358#ὣς φάτο , σὺν δὲ γέροντι νόος χύτο , δείδιε δʼ αἰνῶς ,
urn:cts:greekLit:tlg0012.tlg001.allen:24.359#ὀρθαὶ δὲ τρίχες ἔσταν ἐνὶ γναμπτοῖσι μέλεσσι ,
urn:cts:greekLit:tlg0012.tlg001.allen:24.360#στῆ δὲ ταφών · αὐτὸς δʼ ἐριούνιος ἐγγύθεν ἐλθὼν
urn:cts:greekLit:tlg0012.tlg001.allen:24.361#χεῖρα γέροντος ἑλὼν ἐξείρετο καὶ προσέειπε ·
urn:cts:greekLit:tlg0012.tlg001.allen:24.362#πῇ πάτερ ὧδʼ ἵππους τε καὶ ἡμιόνους ἰθύνεις
urn:cts:greekLit:tlg0012.tlg001.allen:24.363#νύκτα διʼ ἀμβροσίην , ὅτε θʼ εὕδουσι βροτοὶ ἄλλοι ;
urn:cts:greekLit:tlg0012.tlg001.allen:24.364#οὐδὲ σύ γʼ ἔδεισας μένεα πνείοντας Ἀχαιούς ,
urn:cts:greekLit:tlg0012.tlg001.allen:24.365#οἵ τοι δυσμενέες καὶ ἀνάρσιοι ἐγγὺς ἔασι ;
urn:cts:greekLit:tlg0012.tlg001.allen:24.366#τῶν εἴ τίς σε ἴδοιτο θοὴν διὰ νύκτα μέλαιναν
urn:cts:greekLit:tlg0012.tlg001.allen:24.367#τοσσάδʼ ὀνείατʼ ἄγοντα , τίς ἂν δή τοι νόος εἴη ;
urn:cts:greekLit:tlg0012.tlg001.allen:24.368#οὔτʼ αὐτὸς νέος ἐσσί , γέρων δέ τοι οὗτος ὀπηδεῖ ,
urn:cts:greekLit:tlg0012.tlg001.allen:24.369#ἄνδρʼ ἀπαμύνασθαι , ὅτε τις πρότερος χαλεπήνῃ .
urn:cts:greekLit:tlg0012.tlg001.allen:24.370#ἀλλʼ ἐγὼ οὐδέν σε ῥέξω κακά , καὶ δέ κεν ἄλλον
urn:cts:greekLit:tlg0012.tlg001.allen:24.371#σεῦ ἀπαλεξήσαιμι · φίλῳ δέ σε πατρὶ ἐΐσκω .
urn:cts:greekLit:tlg0012.tlg001.allen:24.372#τὸν δʼ ἠμείβετʼ ἔπειτα γέρων Πρίαμος θεοειδής ·
urn:cts:greekLit:tlg0012.tlg001.allen:24.373#οὕτω πῃ τάδε γʼ ἐστὶ φίλον τέκος ὡς ἀγορεύεις .
urn:cts:greekLit:tlg0012.tlg001.allen:24.374#ἀλλʼ ἔτι τις καὶ ἐμεῖο θεῶν ὑπερέσχεθε χεῖρα ,
urn:cts:greekLit:tlg0012.tlg001.allen:24.375#ὅς μοι τοιόνδʼ ἧκεν ὁδοιπόρον ἀντιβολῆσαι
urn:cts:greekLit:tlg0012.tlg001.allen:24.376#αἴσιον , οἷος δὴ σὺ δέμας καὶ εἶδος ἀγητός ,
urn:cts:greekLit:tlg0012.tlg001.allen:24.377#πέπνυσαί τε νόῳ , μακάρων δʼ ἔξεσσι τοκήων .
urn:cts:greekLit:tlg0012.tlg001.allen:24.378#τὸν δʼ αὖτε προσέειπε διάκτορος ἀργεϊφόντης ·
urn:cts:greekLit:tlg0012.tlg001.allen:24.379#ναὶ δὴ ταῦτά γε πάντα γέρον κατὰ μοῖραν ἔειπες .
urn:cts:greekLit:tlg0012.tlg001.allen:24.380#ἀλλʼ ἄγε μοι τόδε εἰπὲ καὶ ἀτρεκέως κατάλεξον ,
urn:cts:greekLit:tlg0012.tlg001.allen:24.381#ἠέ πῃ ἐκπέμπεις κειμήλια πολλὰ καὶ ἐσθλὰ
urn:cts:greekLit:tlg0012.tlg001.allen:24.382#ἄνδρας ἐς ἀλλοδαποὺς ἵνα περ τάδε τοι σόα μίμνῃ ,
urn:cts:greekLit:tlg0012.tlg001.allen:24.383#ἦ ἤδη πάντες καταλείπετε Ἴλιον ἱρὴν
urn:cts:greekLit:tlg0012.tlg001.allen:24.384#δειδιότες · τοῖος γὰρ ἀνὴρ ὤριστος ὄλωλε
urn:cts:greekLit:tlg0012.tlg001.allen:24.385#σὸς πάϊς · οὐ μὲν γάρ τι μάχης ἐπιδεύετʼ Ἀχαιῶν .
urn:cts:greekLit:tlg0012.tlg001.allen:24.386#τὸν δʼ ἠμείβετʼ ἔπειτα γέρων Πρίαμος θεοειδής ·
urn:cts:greekLit:tlg0012.tlg001.allen:24.387#τίς δὲ σύ ἐσσι φέριστε τέων δʼ ἔξεσσι τοκήων ;
urn:cts:greekLit:tlg0012.tlg001.allen:24.388#ὥς μοι καλὰ τὸν οἶτον ἀπότμου παιδὸς ἔνισπες .
urn:cts:greekLit:tlg0012.tlg001.allen:24.389#τὸν δʼ αὖτε προσέειπε διάκτορος ἀργεϊφόντης ·
urn:cts:greekLit:tlg0012.tlg001.allen:24.390#πειρᾷ ἐμεῖο γεραιὲ καὶ εἴρεαι Ἕκτορα δῖον .
urn:cts:greekLit:tlg0012.tlg001.allen:24.391#τὸν μὲν ἐγὼ μάλα πολλὰ μάχῃ ἔνι κυδιανείρῃ
urn:cts:greekLit:tlg0012.tlg001.allen:24.392#ὀφθαλμοῖσιν ὄπωπα , καὶ εὖτʼ ἐπὶ νηυσὶν ἐλάσσας
urn:cts:greekLit:tlg0012.tlg001.allen:24.393#Ἀργείους κτείνεσκε δαΐζων ὀξέϊ χαλκῷ ·
urn:cts:greekLit:tlg0012.tlg001.allen:24.394#ἡμεῖς δʼ ἑσταότες θαυμάζομεν · οὐ γὰρ Ἀχιλλεὺς
urn:cts:greekLit:tlg0012.tlg001.allen:24.395#εἴα μάρνασθαι κεχολωμένος Ἀτρεΐωνι .
urn:cts:greekLit:tlg0012.tlg001.allen:24.396#τοῦ γὰρ ἐγὼ θεράπων , μία δʼ ἤγαγε νηῦς εὐεργής ·
urn:cts:greekLit:tlg0012.tlg001.allen:24.397#Μυρμιδόνων δʼ ἔξειμι , πατὴρ δέ μοί ἐστι Πολύκτωρ .
urn:cts:greekLit:tlg0012.tlg001.allen:24.398#ἀφνειὸς μὲν ὅ γʼ ἐστί , γέρων δὲ δὴ ὡς σύ περ ὧδε ,
urn:cts:greekLit:tlg0012.tlg001.allen:24.399#ἓξ δέ οἱ υἷες ἔασιν , ἐγὼ δέ οἱ ἕβδομός εἰμι ·
urn:cts:greekLit:tlg0012.tlg001.allen:24.400#τῶν μέτα παλλόμενος κλήρῳ λάχον ἐνθάδʼ ἕπεσθαι .
urn:cts:greekLit:tlg0012.tlg001.allen:24.401#νῦν δʼ ἦλθον πεδίον δʼ ἀπὸ νηῶν · ἠῶθεν γὰρ
urn:cts:greekLit:tlg0012.tlg001.allen:24.402#θήσονται περὶ ἄστυ μάχην ἑλίκωπες Ἀχαιοί .
urn:cts:greekLit:tlg0012.tlg001.allen:24.403#ἀσχαλόωσι γὰρ οἵδε καθήμενοι , οὐδὲ δύνανται
urn:cts:greekLit:tlg0012.tlg001.allen:24.404#ἴσχειν ἐσσυμένους πολέμου βασιλῆες Ἀχαιῶν .
urn:cts:greekLit:tlg0012.tlg001.allen:24.405#τὸν δʼ ἠμείβετʼ ἔπειτα γέρων Πρίαμος θεοειδής ·
urn:cts:greekLit:tlg0012.tlg001.allen:24.406#εἰ μὲν δὴ θεράπων Πηληϊάδεω Ἀχιλῆος
urn:cts:greekLit:tlg0012.tlg001.allen:24.407#εἴς , ἄγε δή μοι πᾶσαν ἀληθείην κατάλεξον ,
urn:cts:greekLit:tlg0012.tlg001.allen:24.408#ἢ ἔτι πὰρ νήεσσιν ἐμὸς πάϊς , ἦέ μιν ἤδη
urn:cts:greekLit:tlg0012.tlg001.allen:24.409#ᾗσι κυσὶν μελεϊστὶ ταμὼν προύθηκεν Ἀχιλλεύς .
urn:cts:greekLit:tlg0012.tlg001.allen:24.410#τὸν δʼ αὖτε προσέειπε διάκτορος ἀργεϊφόντης ·
urn:cts:greekLit:tlg0012.tlg001.allen:24.411#ὦ γέρον οὔ πω τόν γε κύνες φάγον οὐδʼ οἰωνοί ,
urn:cts:greekLit:tlg0012.tlg001.allen:24.412#ἀλλʼ ἔτι κεῖνος κεῖται Ἀχιλλῆος παρὰ νηῒ
urn:cts:greekLit:tlg0012.tlg001.allen:24.413#αὔτως ἐν κλισίῃσι · δυωδεκάτη δέ οἱ ἠὼς
urn:cts:greekLit:tlg0012.tlg001.allen:24.414#κειμένῳ , οὐδέ τί οἱ χρὼς σήπεται , οὐδέ μιν εὐλαὶ
urn:cts:greekLit:tlg0012.tlg001.allen:24.415#ἔσθουσʼ , αἵ ῥά τε φῶτας ἀρηϊφάτους κατέδουσιν .
urn:cts:greekLit:tlg0012.tlg001.allen:24.416#ἦ μέν μιν περὶ σῆμα ἑοῦ ἑτάροιο φίλοιο
urn:cts:greekLit:tlg0012.tlg001.allen:24.417#ἕλκει ἀκηδέστως ἠὼς ὅτε δῖα φανήῃ ,
urn:cts:greekLit:tlg0012.tlg001.allen:24.418#οὐδέ μιν αἰσχύνει · θηοῖό κεν αὐτὸς ἐπελθὼν
urn:cts:greekLit:tlg0012.tlg001.allen:24.419#οἷον ἐερσήεις κεῖται , περὶ δʼ αἷμα νένιπται ,
urn:cts:greekLit:tlg0012.tlg001.allen:24.420#οὐδέ ποθι μιαρός · σὺν δʼ ἕλκεα πάντα μέμυκεν
urn:cts:greekLit:tlg0012.tlg001.allen:24.421#ὅσσʼ ἐτύπη · πολέες γὰρ ἐν αὐτῷ χαλκὸν ἔλασσαν .
urn:cts:greekLit:tlg0012.tlg001.allen:24.422#ὥς τοι κήδονται μάκαρες θεοὶ υἷος ἑῆος
urn:cts:greekLit:tlg0012.tlg001.allen:24.423#καὶ νέκυός περ ἐόντος , ἐπεί σφι φίλος περὶ κῆρι .
urn:cts:greekLit:tlg0012.tlg001.allen:24.424#ὣς φάτο , γήθησεν δʼ ὃ γέρων , καὶ ἀμείβετο μύθῳ ·
urn:cts:greekLit:tlg0012.tlg001.allen:24.425#ὦ τέκος , ἦ ῥʼ ἀγαθὸν καὶ ἐναίσιμα δῶρα διδοῦναι
urn:cts:greekLit:tlg0012.tlg001.allen:24.426#ἀθανάτοις , ἐπεὶ οὔ ποτʼ ἐμὸς πάϊς , εἴ ποτʼ ἔην γε ,
urn:cts:greekLit:tlg0012.tlg001.allen:24.427#λήθετʼ ἐνὶ μεγάροισι θεῶν οἳ Ὄλυμπον ἔχουσι ·
urn:cts:greekLit:tlg0012.tlg001.allen:24.428#τώ οἱ ἀπεμνήσαντο καὶ ἐν θανάτοιό περ αἴσῃ .
urn:cts:greekLit:tlg0012.tlg001.allen:24.429#ἀλλʼ ἄγε δὴ τόδε δέξαι ἐμεῦ πάρα καλὸν ἄλεισον ,
urn:cts:greekLit:tlg0012.tlg001.allen:24.430#αὐτόν τε ῥῦσαι , πέμψον δέ με σύν γε θεοῖσιν ,
urn:cts:greekLit:tlg0012.tlg001.allen:24.431#ὄφρά κεν ἐς κλισίην Πηληϊάδεω ἀφίκωμαι .
urn:cts:greekLit:tlg0012.tlg001.allen:24.432#τὸν δʼ αὖτε προσέειπε διάκτορος ἀργεϊφόντης ·
urn:cts:greekLit:tlg0012.tlg001.allen:24.433#πειρᾷ ἐμεῖο γεραιὲ νεωτέρου , οὐδέ με πείσεις ,
urn:cts:greekLit:tlg0012.tlg001.allen:24.434#ὅς με κέλῃ σέο δῶρα παρὲξ Ἀχιλῆα δέχεσθαι .
urn:cts:greekLit:tlg0012.tlg001.allen:24.435#τὸν μὲν ἐγὼ δείδοικα καὶ αἰδέομαι περὶ κῆρι
urn:cts:greekLit:tlg0012.tlg001.allen:24.436#συλεύειν , μή μοί τι κακὸν μετόπισθε γένηται .
urn:cts:greekLit:tlg0012.tlg001.allen:24.437#σοὶ δʼ ἂν ἐγὼ πομπὸς καί κε κλυτὸν Ἄργος ἱκοίμην ,
urn:cts:greekLit:tlg0012.tlg001.allen:24.438#ἐνδυκέως ἐν νηῒ θοῇ ἢ πεζὸς ὁμαρτέων ·
urn:cts:greekLit:tlg0012.tlg001.allen:24.439#οὐκ ἄν τίς τοι πομπὸν ὀνοσσάμενος μαχέσαιτο .
urn:cts:greekLit:tlg0012.tlg001.allen:24.440#ἦ καὶ ἀναΐξας ἐριούνιος ἅρμα καὶ ἵππους
urn:cts:greekLit:tlg0012.tlg001.allen:24.441#καρπαλίμως μάστιγα καὶ ἡνία λάζετο χερσίν ,
urn:cts:greekLit:tlg0012.tlg001.allen:24.442#ἐν δʼ ἔπνευσʼ ἵπποισι καὶ ἡμιόνοις μένος ἠΰ .
urn:cts:greekLit:tlg0012.tlg001.allen:24.443#ἀλλʼ ὅτε δὴ πύργους τε νεῶν καὶ τάφρον ἵκοντο ,
urn:cts:greekLit:tlg0012.tlg001.allen:24.444#οἳ δὲ νέον περὶ δόρπα φυλακτῆρες πονέοντο ,
urn:cts:greekLit:tlg0012.tlg001.allen:24.445#τοῖσι δʼ ἐφʼ ὕπνον ἔχευε διάκτορος ἀργεϊφόντης
urn:cts:greekLit:tlg0012.tlg001.allen:24.446#πᾶσιν , ἄφαρ δʼ ὤϊξε πύλας καὶ ἀπῶσεν ὀχῆας ,
urn:cts:greekLit:tlg0012.tlg001.allen:24.447#ἐς δʼ ἄγαγε Πρίαμόν τε καὶ ἀγλαὰ δῶρʼ ἐπʼ ἀπήνης .
urn:cts:greekLit:tlg0012.tlg001.allen:24.448#ἀλλʼ ὅτε δὴ κλισίην Πηληϊάδεω ἀφίκοντο
urn:cts:greekLit:tlg0012.tlg001.allen:24.449#ὑψηλήν , τὴν Μυρμιδόνες ποίησαν ἄνακτι
urn:cts:greekLit:tlg0012.tlg001.allen:24.450#δοῦρʼ ἐλάτης κέρσαντες · ἀτὰρ καθύπερθεν ἔρεψαν
urn:cts:greekLit:tlg0012.tlg001.allen:24.451#λαχνήεντʼ ὄροφον λειμωνόθεν ἀμήσαντες ·
urn:cts:greekLit:tlg0012.tlg001.allen:24.452#ἀμφὶ δέ οἱ μεγάλην αὐλὴν ποίησαν ἄνακτι
urn:cts:greekLit:tlg0012.tlg001.allen:24.453#σταυροῖσιν πυκινοῖσι · θύρην δʼ ἔχε μοῦνος ἐπιβλὴς
urn:cts:greekLit:tlg0012.tlg001.allen:24.454#εἰλάτινος , τὸν τρεῖς μὲν ἐπιρρήσσεσκον Ἀχαιοί ,
urn:cts:greekLit:tlg0012.tlg001.allen:24.455#τρεῖς δʼ ἀναοίγεσκον μεγάλην κληῗδα θυράων
urn:cts:greekLit:tlg0012.tlg001.allen:24.456#τῶν ἄλλων · Ἀχιλεὺς δʼ ἄρʼ ἐπιρρήσσεσκε καὶ οἶος ·
urn:cts:greekLit:tlg0012.tlg001.allen:24.457#δή ῥα τόθʼ Ἑρμείας ἐριούνιος ᾦξε γέροντι ,
urn:cts:greekLit:tlg0012.tlg001.allen:24.458#ἐς δʼ ἄγαγε κλυτὰ δῶρα ποδώκεϊ Πηλεΐωνι ,
urn:cts:greekLit:tlg0012.tlg001.allen:24.459#ἐξ ἵππων δʼ ἀπέβαινεν ἐπὶ χθόνα φώνησέν τε ·
urn:cts:greekLit:tlg0012.tlg001.allen:24.460#ὦ γέρον ἤτοι ἐγὼ θεὸς ἄμβροτος εἰλήλουθα
urn:cts:greekLit:tlg0012.tlg001.allen:24.461#Ἑρμείας · σοὶ γάρ με πατὴρ ἅμα πομπὸν ὄπασσεν .
urn:cts:greekLit:tlg0012.tlg001.allen:24.462#ἀλλʼ ἤτοι μὲν ἐγὼ πάλιν εἴσομαι , οὐδʼ Ἀχιλῆος
urn:cts:greekLit:tlg0012.tlg001.allen:24.463#ὀφθαλμοὺς εἴσειμι · νεμεσσητὸν δέ κεν εἴη
urn:cts:greekLit:tlg0012.tlg001.allen:24.464#ἀθάνατον θεὸν ὧδε βροτοὺς ἀγαπαζέμεν ἄντην ·
urn:cts:greekLit:tlg0012.tlg001.allen:24.465#τύνη δʼ εἰσελθὼν λαβὲ γούνατα Πηλεΐωνος ,
urn:cts:greekLit:tlg0012.tlg001.allen:24.466#καί μιν ὑπὲρ πατρὸς καὶ μητέρος ἠϋκόμοιο
urn:cts:greekLit:tlg0012.tlg001.allen:24.467#λίσσεο καὶ τέκεος , ἵνα οἱ σὺν θυμὸν ὀρίνῃς .
urn:cts:greekLit:tlg0012.tlg001.allen:24.468#ὣς ἄρα φωνήσας ἀπέβη πρὸς μακρὸν Ὄλυμπον
urn:cts:greekLit:tlg0012.tlg001.allen:24.469#Ἑρμείας · Πρίαμος δʼ ἐξ ἵππων ἆλτο χαμᾶζε ,
urn:cts:greekLit:tlg0012.tlg001.allen:24.470#Ἰδαῖον δὲ κατʼ αὖθι λίπεν · ὃ δὲ μίμνεν ἐρύκων
urn:cts:greekLit:tlg0012.tlg001.allen:24.471#ἵππους ἡμιόνους τε · γέρων δʼ ἰθὺς κίεν οἴκου ,
urn:cts:greekLit:tlg0012.tlg001.allen:24.472#τῇ ῥʼ Ἀχιλεὺς ἵζεσκε Διῒ φίλος · ἐν δέ μιν αὐτὸν
urn:cts:greekLit:tlg0012.tlg001.allen:24.473#εὗρʼ , ἕταροι δʼ ἀπάνευθε καθήατο · τὼ δὲ δύʼ οἴω
urn:cts:greekLit:tlg0012.tlg001.allen:24.474#ἥρως Αὐτομέδων τε καὶ Ἄλκιμος ὄζος Ἄρηος
urn:cts:greekLit:tlg0012.tlg001.allen:24.475#ποίπνυον παρεόντε · νέον δʼ ἀπέληγεν ἐδωδῆς
urn:cts:greekLit:tlg0012.tlg001.allen:24.476#ἔσθων καὶ πίνων · ἔτι καὶ παρέκειτο τράπεζα .
urn:cts:greekLit:tlg0012.tlg001.allen:24.477#τοὺς δʼ ἔλαθʼ εἰσελθὼν Πρίαμος μέγας , ἄγχι δʼ ἄρα στὰς
urn:cts:greekLit:tlg0012.tlg001.allen:24.478#χερσὶν Ἀχιλλῆος λάβε γούνατα καὶ κύσε χεῖρας
urn:cts:greekLit:tlg0012.tlg001.allen:24.479#δεινὰς ἀνδροφόνους , αἵ οἱ πολέας κτάνον υἷας .
urn:cts:greekLit:tlg0012.tlg001.allen:24.480#ὡς δʼ ὅτʼ ἂν ἄνδρʼ ἄτη πυκινὴ λάβῃ , ὅς τʼ ἐνὶ πάτρῃ
urn:cts:greekLit:tlg0012.tlg001.allen:24.481#φῶτα κατακτείνας ἄλλων ἐξίκετο δῆμον
urn:cts:greekLit:tlg0012.tlg001.allen:24.482#ἀνδρὸς ἐς ἀφνειοῦ , θάμβος δʼ ἔχει εἰσορόωντας ,
urn:cts:greekLit:tlg0012.tlg001.allen:24.483#ὣς Ἀχιλεὺς θάμβησεν ἰδὼν Πρίαμον θεοειδέα ·
urn:cts:greekLit:tlg0012.tlg001.allen:24.484#θάμβησαν δὲ καὶ ἄλλοι , ἐς ἀλλήλους δὲ ἴδοντο .
urn:cts:greekLit:tlg0012.tlg001.allen:24.485#τὸν καὶ λισσόμενος Πρίαμος πρὸς μῦθον ἔειπε ·
urn:cts:greekLit:tlg0012.tlg001.allen:24.486#μνῆσαι πατρὸς σοῖο θεοῖς ἐπιείκελʼ Ἀχιλλεῦ ,
urn:cts:greekLit:tlg0012.tlg001.allen:24.487#τηλίκου ὥς περ ἐγών , ὀλοῷ ἐπὶ γήραος οὐδῷ ·
urn:cts:greekLit:tlg0012.tlg001.allen:24.488#καὶ μέν που κεῖνον περιναιέται ἀμφὶς ἐόντες
urn:cts:greekLit:tlg0012.tlg001.allen:24.489#τείρουσʼ , οὐδέ τίς ἐστιν ἀρὴν καὶ λοιγὸν ἀμῦναι .
urn:cts:greekLit:tlg0012.tlg001.allen:24.490#ἀλλʼ ἤτοι κεῖνός γε σέθεν ζώοντος ἀκούων
urn:cts:greekLit:tlg0012.tlg001.allen:24.491#χαίρει τʼ ἐν θυμῷ , ἐπί τʼ ἔλπεται ἤματα πάντα
urn:cts:greekLit:tlg0012.tlg001.allen:24.492#ὄψεσθαι φίλον υἱὸν ἀπὸ Τροίηθεν ἰόντα ·
urn:cts:greekLit:tlg0012.tlg001.allen:24.493#αὐτὰρ ἐγὼ πανάποτμος , ἐπεὶ τέκον υἷας ἀρίστους
urn:cts:greekLit:tlg0012.tlg001.allen:24.494#Τροίῃ ἐν εὐρείῃ , τῶν δʼ οὔ τινά φημι λελεῖφθαι .
urn:cts:greekLit:tlg0012.tlg001.allen:24.495#πεντήκοντά μοι ἦσαν ὅτʼ ἤλυθον υἷες Ἀχαιῶν ·
urn:cts:greekLit:tlg0012.tlg001.allen:24.496#ἐννεακαίδεκα μέν μοι ἰῆς ἐκ νηδύος ἦσαν ,
urn:cts:greekLit:tlg0012.tlg001.allen:24.497#τοὺς δʼ ἄλλους μοι ἔτικτον ἐνὶ μεγάροισι γυναῖκες .
urn:cts:greekLit:tlg0012.tlg001.allen:24.498#τῶν μὲν πολλῶν θοῦρος Ἄρης ὑπὸ γούνατʼ ἔλυσεν ·
urn:cts:greekLit:tlg0012.tlg001.allen:24.499#ὃς δέ μοι οἶος ἔην , εἴρυτο δὲ ἄστυ καὶ αὐτούς ,
urn:cts:greekLit:tlg0012.tlg001.allen:24.500#τὸν σὺ πρῴην κτεῖνας ἀμυνόμενον περὶ πάτρης
urn:cts:greekLit:tlg0012.tlg001.allen:24.501#Ἕκτορα · τοῦ νῦν εἵνεχʼ ἱκάνω νῆας Ἀχαιῶν
urn:cts:greekLit:tlg0012.tlg001.allen:24.502#λυσόμενος παρὰ σεῖο , φέρω δʼ ἀπερείσιʼ ἄποινα .
urn:cts:greekLit:tlg0012.tlg001.allen:24.503#ἀλλʼ αἰδεῖο θεοὺς Ἀχιλεῦ , αὐτόν τʼ ἐλέησον
urn:cts:greekLit:tlg0012.tlg001.allen:24.504#μνησάμενος σοῦ πατρός · ἐγὼ δʼ ἐλεεινότερός περ ,
urn:cts:greekLit:tlg0012.tlg001.allen:24.505#ἔτλην δʼ οἷʼ οὔ πώ τις ἐπιχθόνιος βροτὸς ἄλλος ,
urn:cts:greekLit:tlg0012.tlg001.allen:24.506#ἀνδρὸς παιδοφόνοιο ποτὶ στόμα χεῖρʼ ὀρέγεσθαι .
urn:cts:greekLit:tlg0012.tlg001.allen:24.507#ὣς φάτο , τῷ δʼ ἄρα πατρὸς ὑφʼ ἵμερον ὦρσε γόοιο ·
urn:cts:greekLit:tlg0012.tlg001.allen:24.508#ἁψάμενος δʼ ἄρα χειρὸς ἀπώσατο ἦκα γέροντα .
urn:cts:greekLit:tlg0012.tlg001.allen:24.509#τὼ δὲ μνησαμένω ὃ μὲν Ἕκτορος ἀνδροφόνοιο
urn:cts:greekLit:tlg0012.tlg001.allen:24.510#κλαῖʼ ἁδινὰ προπάροιθε ποδῶν Ἀχιλῆος ἐλυσθείς ,
urn:cts:greekLit:tlg0012.tlg001.allen:24.511#αὐτὰρ Ἀχιλλεὺς κλαῖεν ἑὸν πατέρʼ , ἄλλοτε δʼ αὖτε
urn:cts:greekLit:tlg0012.tlg001.allen:24.512#Πάτροκλον · τῶν δὲ στοναχὴ κατὰ δώματʼ ὀρώρει .
urn:cts:greekLit:tlg0012.tlg001.allen:24.513#αὐτὰρ ἐπεί ῥα γόοιο τετάρπετο δῖος Ἀχιλλεύς ,
urn:cts:greekLit:tlg0012.tlg001.allen:24.514#καί οἱ ἀπὸ πραπίδων ἦλθʼ ἵμερος ἠδʼ ἀπὸ γυίων ,
urn:cts:greekLit:tlg0012.tlg001.allen:24.515#αὐτίκʼ ἀπὸ θρόνου ὦρτο , γέροντα δὲ χειρὸς ἀνίστη
urn:cts:greekLit:tlg0012.tlg001.allen:24.516#οἰκτίρων πολιόν τε κάρη πολιόν τε γένειον ,
urn:cts:greekLit:tlg0012.tlg001.allen:24.517#καί μιν φωνήσας ἔπεα πτερόεντα προσηύδα ·
urn:cts:greekLit:tlg0012.tlg001.allen:24.518#ἆ δείλʼ , ἦ δὴ πολλὰ κάκʼ ἄνσχεο σὸν κατὰ θυμόν .
urn:cts:greekLit:tlg0012.tlg001.allen:24.519#πῶς ἔτλης ἐπὶ νῆας Ἀχαιῶν ἐλθέμεν οἶος
urn:cts:greekLit:tlg0012.tlg001.allen:24.520#ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς
urn:cts:greekLit:tlg0012.tlg001.allen:24.521#υἱέας ἐξενάριξα ; σιδήρειόν νύ τοι ἦτορ .
urn:cts:greekLit:tlg0012.tlg001.allen:24.522#ἀλλʼ ἄγε δὴ κατʼ ἄρʼ ἕζευ ἐπὶ θρόνου , ἄλγεα δʼ ἔμπης
urn:cts:greekLit:tlg0012.tlg001.allen:24.523#ἐν θυμῷ κατακεῖσθαι ἐάσομεν ἀχνύμενοί περ ·
urn:cts:greekLit:tlg0012.tlg001.allen:24.524#οὐ γάρ τις πρῆξις πέλεται κρυεροῖο γόοιο ·
urn:cts:greekLit:tlg0012.tlg001.allen:24.525#ὡς γὰρ ἐπεκλώσαντο θεοὶ δειλοῖσι βροτοῖσι
urn:cts:greekLit:tlg0012.tlg001.allen:24.526#ζώειν ἀχνυμένοις · αὐτοὶ δέ τʼ ἀκηδέες εἰσί .
urn:cts:greekLit:tlg0012.tlg001.allen:24.527#δοιοὶ γάρ τε πίθοι κατακείαται ἐν Διὸς οὔδει
urn:cts:greekLit:tlg0012.tlg001.allen:24.528#δώρων οἷα δίδωσι κακῶν , ἕτερος δὲ ἑάων ·
urn:cts:greekLit:tlg0012.tlg001.allen:24.529#ᾧ μέν κʼ ἀμμίξας δώῃ Ζεὺς τερπικέραυνος ,
urn:cts:greekLit:tlg0012.tlg001.allen:24.530#ἄλλοτε μέν τε κακῷ ὅ γε κύρεται , ἄλλοτε δʼ ἐσθλῷ ·
urn:cts:greekLit:tlg0012.tlg001.allen:24.531#ᾧ δέ κε τῶν λυγρῶν δώῃ , λωβητὸν ἔθηκε ,
urn:cts:greekLit:tlg0012.tlg001.allen:24.532#καί ἑ κακὴ βούβρωστις ἐπὶ χθόνα δῖαν ἐλαύνει ,
urn:cts:greekLit:tlg0012.tlg001.allen:24.533#φοιτᾷ δʼ οὔτε θεοῖσι τετιμένος οὔτε βροτοῖσιν .
urn:cts:greekLit:tlg0012.tlg001.allen:24.534#ὣς μὲν καὶ Πηλῆϊ θεοὶ δόσαν ἀγλαὰ δῶρα
urn:cts:greekLit:tlg0012.tlg001.allen:24.535#ἐκ γενετῆς · πάντας γὰρ ἐπʼ ἀνθρώπους ἐκέκαστο
urn:cts:greekLit:tlg0012.tlg001.allen:24.536#ὄλβῳ τε πλούτῳ τε , ἄνασσε δὲ Μυρμιδόνεσσι ,
urn:cts:greekLit:tlg0012.tlg001.allen:24.537#καί οἱ θνητῷ ἐόντι θεὰν ποίησαν ἄκοιτιν .
urn:cts:greekLit:tlg0012.tlg001.allen:24.538#ἀλλʼ ἐπὶ καὶ τῷ θῆκε θεὸς κακόν , ὅττί οἱ οὔ τι
urn:cts:greekLit:tlg0012.tlg001.allen:24.539#παίδων ἐν μεγάροισι γονὴ γένετο κρειόντων ,
urn:cts:greekLit:tlg0012.tlg001.allen:24.540#ἀλλʼ ἕνα παῖδα τέκεν παναώριον · οὐδέ νυ τόν γε
urn:cts:greekLit:tlg0012.tlg001.allen:24.541#γηράσκοντα κομίζω , ἐπεὶ μάλα τηλόθι πάτρης
urn:cts:greekLit:tlg0012.tlg001.allen:24.542#ἧμαι ἐνὶ Τροίῃ , σέ τε κήδων ἠδὲ σὰ τέκνα .
urn:cts:greekLit:tlg0012.tlg001.allen:24.543#καὶ σὲ γέρον τὸ πρὶν μὲν ἀκούομεν ὄλβιον εἶναι ·
urn:cts:greekLit:tlg0012.tlg001.allen:24.544#ὅσσον Λέσβος ἄνω Μάκαρος ἕδος ἐντὸς ἐέργει
urn:cts:greekLit:tlg0012.tlg001.allen:24.545#καὶ Φρυγίη καθύπερθε καὶ Ἑλλήσποντος ἀπείρων ,
urn:cts:greekLit:tlg0012.tlg001.allen:24.546#τῶν σε γέρον πλούτῳ τε καὶ υἱάσι φασὶ κεκάσθαι .
urn:cts:greekLit:tlg0012.tlg001.allen:24.547#αὐτὰρ ἐπεί τοι πῆμα τόδʼ ἤγαγον Οὐρανίωνες
urn:cts:greekLit:tlg0012.tlg001.allen:24.548#αἰεί τοι περὶ ἄστυ μάχαι τʼ ἀνδροκτασίαι τε .
urn:cts:greekLit:tlg0012.tlg001.allen:24.549#ἄνσχεο , μὴ δʼ ἀλίαστον ὀδύρεο σὸν κατὰ θυμόν ·
urn:cts:greekLit:tlg0012.tlg001.allen:24.550#οὐ γάρ τι πρήξεις ἀκαχήμενος υἷος ἑῆος ,
urn:cts:greekLit:tlg0012.tlg001.allen:24.551#οὐδέ μιν ἀνστήσεις , πρὶν καὶ κακὸν ἄλλο πάθῃσθα .
urn:cts:greekLit:tlg0012.tlg001.allen:24.552#τὸν δʼ ἠμείβετʼ ἔπειτα γέρων Πρίαμος θεοειδής ·
urn:cts:greekLit:tlg0012.tlg001.allen:24.553#μή πω μʼ ἐς θρόνον ἵζε διοτρεφὲς ὄφρά κεν Ἕκτωρ
urn:cts:greekLit:tlg0012.tlg001.allen:24.554#κεῖται ἐνὶ κλισίῃσιν ἀκηδής , ἀλλὰ τάχιστα
urn:cts:greekLit:tlg0012.tlg001.allen:24.555#λῦσον ἵνʼ ὀφθαλμοῖσιν ἴδω · σὺ δὲ δέξαι ἄποινα
urn:cts:greekLit:tlg0012.tlg001.allen:24.556#πολλά , τά τοι φέρομεν · σὺ δὲ τῶνδʼ ἀπόναιο , καὶ ἔλθοις
urn:cts:greekLit:tlg0012.tlg001.allen:24.557#σὴν ἐς πατρίδα γαῖαν , ἐπεί με πρῶτον ἔασας
urn:cts:greekLit:tlg0012.tlg001.allen:24.558#αὐτόν τε ζώειν καὶ ὁρᾶν φάος ἠελίοιο .
urn:cts:greekLit:tlg0012.tlg001.allen:24.559#τὸν δʼ ἄρʼ ὑπόδρα ἰδὼν προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:24.560#μηκέτι νῦν μʼ ἐρέθιζε γέρον · νοέω δὲ καὶ αὐτὸς
urn:cts:greekLit:tlg0012.tlg001.allen:24.561#Ἕκτορά τοι λῦσαι , Διόθεν δέ μοι ἄγγελος ἦλθε
urn:cts:greekLit:tlg0012.tlg001.allen:24.562#μήτηρ , ἥ μʼ ἔτεκεν , θυγάτηρ ἁλίοιο γέροντος .
urn:cts:greekLit:tlg0012.tlg001.allen:24.563#καὶ δέ σε γιγνώσκω Πρίαμε φρεσίν , οὐδέ με λήθεις ,
urn:cts:greekLit:tlg0012.tlg001.allen:24.564#ὅττι θεῶν τίς σʼ ἦγε θοὰς ἐπὶ νῆας Ἀχαιῶν .
urn:cts:greekLit:tlg0012.tlg001.allen:24.565#οὐ γάρ κε τλαίη βροτὸς ἐλθέμεν , οὐδὲ μάλʼ ἡβῶν ,
urn:cts:greekLit:tlg0012.tlg001.allen:24.566#ἐς στρατόν · οὐδὲ γὰρ ἂν φυλάκους λάθοι , οὐδέ κʼ ὀχῆα
urn:cts:greekLit:tlg0012.tlg001.allen:24.567#ῥεῖα μετοχλίσσειε θυράων ἡμετεράων .
urn:cts:greekLit:tlg0012.tlg001.allen:24.568#τὼ νῦν μή μοι μᾶλλον ἐν ἄλγεσι θυμὸν ὀρίνῃς ,
urn:cts:greekLit:tlg0012.tlg001.allen:24.569#μή σε γέρον οὐδʼ αὐτὸν ἐνὶ κλισίῃσιν ἐάσω
urn:cts:greekLit:tlg0012.tlg001.allen:24.570#καὶ ἱκέτην περ ἐόντα , Διὸς δʼ ἀλίτωμαι ἐφετμάς .
urn:cts:greekLit:tlg0012.tlg001.allen:24.571#ὣς ἔφατʼ , ἔδεισεν δʼ ὃ γέρων καὶ ἐπείθετο μύθῳ .
urn:cts:greekLit:tlg0012.tlg001.allen:24.572#Πηλεΐδης δʼ οἴκοιο λέων ὣς ἆλτο θύραζε
urn:cts:greekLit:tlg0012.tlg001.allen:24.573#οὐκ οἶος , ἅμα τῷ γε δύω θεράποντες ἕποντο
urn:cts:greekLit:tlg0012.tlg001.allen:24.574#ἥρως Αὐτομέδων ἠδʼ Ἄλκιμος , οὕς ῥα μάλιστα
urn:cts:greekLit:tlg0012.tlg001.allen:24.575#τῖʼ Ἀχιλεὺς ἑτάρων μετὰ Πάτροκλόν γε θανόντα ,
urn:cts:greekLit:tlg0012.tlg001.allen:24.576#οἳ τόθʼ ὑπὸ ζυγόφιν λύον ἵππους ἡμιόνους τε ,
urn:cts:greekLit:tlg0012.tlg001.allen:24.577#ἐς δʼ ἄγαγον κήρυκα καλήτορα τοῖο γέροντος ,
urn:cts:greekLit:tlg0012.tlg001.allen:24.578#κὰδ δʼ ἐπὶ δίφρου εἷσαν · ἐϋξέστου δʼ ἀπʼ ἀπήνης
urn:cts:greekLit:tlg0012.tlg001.allen:24.579#ᾕρεον Ἑκτορέης κεφαλῆς ἀπερείσιʼ ἄποινα .
urn:cts:greekLit:tlg0012.tlg001.allen:24.580#κὰδ δʼ ἔλιπον δύο φάρεʼ ἐΰννητόν τε χιτῶνα ,
urn:cts:greekLit:tlg0012.tlg001.allen:24.581#ὄφρα νέκυν πυκάσας δοίη οἶκον δὲ φέρεσθαι .
urn:cts:greekLit:tlg0012.tlg001.allen:24.582#δμῳὰς δʼ ἐκκαλέσας λοῦσαι κέλετʼ ἀμφί τʼ ἀλεῖψαι
urn:cts:greekLit:tlg0012.tlg001.allen:24.583#νόσφιν ἀειράσας , ὡς μὴ Πρίαμος ἴδοι υἱόν ,
urn:cts:greekLit:tlg0012.tlg001.allen:24.584#μὴ ὃ μὲν ἀχνυμένῃ κραδίῃ χόλον οὐκ ἐρύσαιτο
urn:cts:greekLit:tlg0012.tlg001.allen:24.585#παῖδα ἰδών , Ἀχιλῆϊ δʼ ὀρινθείη φίλον ἦτορ ,
urn:cts:greekLit:tlg0012.tlg001.allen:24.586#καί ἑ κατακτείνειε , Διὸς δʼ ἀλίτηται ἐφετμάς .
urn:cts:greekLit:tlg0012.tlg001.allen:24.587#τὸν δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ ,
urn:cts:greekLit:tlg0012.tlg001.allen:24.588#ἀμφὶ δέ μιν φᾶρος καλὸν βάλον ἠδὲ χιτῶνα ,
urn:cts:greekLit:tlg0012.tlg001.allen:24.589#αὐτὸς τόν γʼ Ἀχιλεὺς λεχέων ἐπέθηκεν ἀείρας ,
urn:cts:greekLit:tlg0012.tlg001.allen:24.590#σὺν δʼ ἕταροι ἤειραν ἐϋξέστην ἐπʼ ἀπήνην .
urn:cts:greekLit:tlg0012.tlg001.allen:24.591#ᾤμωξέν τʼ ἄρʼ ἔπειτα , φίλον δʼ ὀνόμηνεν ἑταῖρον ·
urn:cts:greekLit:tlg0012.tlg001.allen:24.592#μή μοι Πάτροκλε σκυδμαινέμεν , αἴ κε πύθηαι
urn:cts:greekLit:tlg0012.tlg001.allen:24.593#εἰν Ἄϊδός περ ἐὼν ὅτι Ἕκτορα δῖον ἔλυσα
urn:cts:greekLit:tlg0012.tlg001.allen:24.594#πατρὶ φίλῳ , ἐπεὶ οὔ μοι ἀεικέα δῶκεν ἄποινα .
urn:cts:greekLit:tlg0012.tlg001.allen:24.595#σοὶ δʼ αὖ ἐγὼ καὶ τῶνδʼ ἀποδάσσομαι ὅσσʼ ἐπέοικεν .
urn:cts:greekLit:tlg0012.tlg001.allen:24.596#ἦ ῥα , καὶ ἐς κλισίην πάλιν ἤϊε δῖος Ἀχιλλεύς ,
urn:cts:greekLit:tlg0012.tlg001.allen:24.597#ἕζετο δʼ ἐν κλισμῷ πολυδαιδάλῳ ἔνθεν ἀνέστη
urn:cts:greekLit:tlg0012.tlg001.allen:24.598#τοίχου τοῦ ἑτέρου , ποτὶ δὲ Πρίαμον φάτο μῦθον ·
urn:cts:greekLit:tlg0012.tlg001.allen:24.599#υἱὸς μὲν δή τοι λέλυται γέρον ὡς ἐκέλευες ,
urn:cts:greekLit:tlg0012.tlg001.allen:24.600#κεῖται δʼ ἐν λεχέεσσʼ · ἅμα δʼ ἠοῖ φαινομένηφιν
urn:cts:greekLit:tlg0012.tlg001.allen:24.601#ὄψεαι αὐτὸς ἄγων · νῦν δὲ μνησώμεθα δόρπου .
urn:cts:greekLit:tlg0012.tlg001.allen:24.602#καὶ γάρ τʼ ἠΰκομος Νιόβη ἐμνήσατο σίτου ,
urn:cts:greekLit:tlg0012.tlg001.allen:24.603#τῇ περ δώδεκα παῖδες ἐνὶ μεγάροισιν ὄλοντο
urn:cts:greekLit:tlg0012.tlg001.allen:24.604#ἓξ μὲν θυγατέρες , ἓξ δʼ υἱέες ἡβώοντες .
urn:cts:greekLit:tlg0012.tlg001.allen:24.605#τοὺς μὲν Ἀπόλλων πέφνεν ἀπʼ ἀργυρέοιο βιοῖο
urn:cts:greekLit:tlg0012.tlg001.allen:24.606#χωόμενος Νιόβῃ , τὰς δʼ Ἄρτεμις ἰοχέαιρα ,
urn:cts:greekLit:tlg0012.tlg001.allen:24.607#οὕνεκʼ ἄρα Λητοῖ ἰσάσκετο καλλιπαρῄῳ ·
urn:cts:greekLit:tlg0012.tlg001.allen:24.608#φῆ δοιὼ τεκέειν , ἣ δʼ αὐτὴ γείνατο πολλούς ·
urn:cts:greekLit:tlg0012.tlg001.allen:24.609#τὼ δʼ ἄρα καὶ δοιώ περ ἐόντʼ ἀπὸ πάντας ὄλεσσαν .
urn:cts:greekLit:tlg0012.tlg001.allen:24.610#οἳ μὲν ἄρʼ ἐννῆμαρ κέατʼ ἐν φόνῳ , οὐδέ τις ἦεν
urn:cts:greekLit:tlg0012.tlg001.allen:24.611#κατθάψαι , λαοὺς δὲ λίθους ποίησε Κρονίων ·
urn:cts:greekLit:tlg0012.tlg001.allen:24.612#τοὺς δʼ ἄρα τῇ δεκάτῃ θάψαν θεοὶ Οὐρανίωνες .
urn:cts:greekLit:tlg0012.tlg001.allen:24.613#ἣ δʼ ἄρα σίτου μνήσατʼ , ἐπεὶ κάμε δάκρυ χέουσα .
urn:cts:greekLit:tlg0012.tlg001.allen:24.614#νῦν δέ που ἐν πέτρῃσιν ἐν οὔρεσιν οἰοπόλοισιν
urn:cts:greekLit:tlg0012.tlg001.allen:24.615#ἐν Σιπύλῳ , ὅθι φασὶ θεάων ἔμμεναι εὐνὰς
urn:cts:greekLit:tlg0012.tlg001.allen:24.616#νυμφάων , αἵ τʼ ἀμφʼ Ἀχελώϊον ἐρρώσαντο ,
urn:cts:greekLit:tlg0012.tlg001.allen:24.617#ἔνθα λίθος περ ἐοῦσα θεῶν ἐκ κήδεα πέσσει .
urn:cts:greekLit:tlg0012.tlg001.allen:24.618#ἀλλʼ ἄγε δὴ καὶ νῶϊ μεδώμεθα δῖε γεραιὲ
urn:cts:greekLit:tlg0012.tlg001.allen:24.619#σίτου · ἔπειτά κεν αὖτε φίλον παῖδα κλαίοισθα
urn:cts:greekLit:tlg0012.tlg001.allen:24.620#Ἴλιον εἰσαγαγών · πολυδάκρυτος δέ τοι ἔσται .
urn:cts:greekLit:tlg0012.tlg001.allen:24.621#ἦ καὶ ἀναΐξας ὄϊν ἄργυφον ὠκὺς Ἀχιλλεὺς
urn:cts:greekLit:tlg0012.tlg001.allen:24.622#σφάξʼ · ἕταροι δʼ ἔδερόν τε καὶ ἄμφεπον εὖ κατὰ κόσμον ,
urn:cts:greekLit:tlg0012.tlg001.allen:24.623#μίστυλλόν τʼ ἄρʼ ἐπισταμένως πεῖράν τʼ ὀβελοῖσιν ,
urn:cts:greekLit:tlg0012.tlg001.allen:24.624#ὄπτησάν τε περιφραδέως , ἐρύσαντό τε πάντα .
urn:cts:greekLit:tlg0012.tlg001.allen:24.625#Αὐτομέδων δʼ ἄρα σῖτον ἑλὼν ἐπένειμε τραπέζῃ
urn:cts:greekLit:tlg0012.tlg001.allen:24.626#καλοῖς ἐν κανέοισιν · ἀτὰρ κρέα νεῖμεν Ἀχιλλεύς .
urn:cts:greekLit:tlg0012.tlg001.allen:24.627#οἳ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον .
urn:cts:greekLit:tlg0012.tlg001.allen:24.628#αὐτὰρ ἐπεὶ πόσιος καὶ ἐδητύος ἐξ ἔρον ἕντο ,
urn:cts:greekLit:tlg0012.tlg001.allen:24.629#ἤτοι Δαρδανίδης Πρίαμος θαύμαζʼ Ἀχιλῆα
urn:cts:greekLit:tlg0012.tlg001.allen:24.630#ὅσσος ἔην οἷός τε · θεοῖσι γὰρ ἄντα ἐῴκει ·
urn:cts:greekLit:tlg0012.tlg001.allen:24.631#αὐτὰρ ὃ Δαρδανίδην Πρίαμον θαύμαζεν Ἀχιλλεὺς
urn:cts:greekLit:tlg0012.tlg001.allen:24.632#εἰσορόων ὄψίν τʼ ἀγαθὴν καὶ μῦθον ἀκούων .
urn:cts:greekLit:tlg0012.tlg001.allen:24.633#αὐτὰρ ἐπεὶ τάρπησαν ἐς ἀλλήλους ὁρόωντες ,
urn:cts:greekLit:tlg0012.tlg001.allen:24.634#τὸν πρότερος προσέειπε γέρων Πρίαμος θεοειδής ·
urn:cts:greekLit:tlg0012.tlg001.allen:24.635#λέξον νῦν με τάχιστα διοτρεφές , ὄφρα καὶ ἤδη
urn:cts:greekLit:tlg0012.tlg001.allen:24.636#ὕπνῳ ὕπο γλυκερῷ ταρπώμεθα κοιμηθέντες ·
urn:cts:greekLit:tlg0012.tlg001.allen:24.637#οὐ γάρ πω μύσαν ὄσσε ὑπὸ βλεφάροισιν ἐμοῖσιν
urn:cts:greekLit:tlg0012.tlg001.allen:24.638#ἐξ οὗ σῇς ὑπὸ χερσὶν ἐμὸς πάϊς ὤλεσε θυμόν ,
urn:cts:greekLit:tlg0012.tlg001.allen:24.639#ἀλλʼ αἰεὶ στενάχω καὶ κήδεα μυρία πέσσω
urn:cts:greekLit:tlg0012.tlg001.allen:24.640#αὐλῆς ἐν χόρτοισι κυλινδόμενος κατὰ κόπρον .
urn:cts:greekLit:tlg0012.tlg001.allen:24.641#νῦν δὴ καὶ σίτου πασάμην καὶ αἴθοπα οἶνον
urn:cts:greekLit:tlg0012.tlg001.allen:24.642#λαυκανίης καθέηκα · πάρος γε μὲν οὔ τι πεπάσμην .
urn:cts:greekLit:tlg0012.tlg001.allen:24.643#ἦ ῥʼ , Ἀχιλεὺς δʼ ἑτάροισιν ἰδὲ δμῳῇσι κέλευσε
urn:cts:greekLit:tlg0012.tlg001.allen:24.644#δέμνιʼ ὑπʼ αἰθούσῃ θέμεναι καὶ ῥήγεα καλὰ
urn:cts:greekLit:tlg0012.tlg001.allen:24.645#πορφύρεʼ ἐμβαλέειν , στορέσαι τʼ ἐφύπερθε τάπητας ,
urn:cts:greekLit:tlg0012.tlg001.allen:24.646#χλαίνας τʼ ἐνθέμεναι οὔλας καθύπερθεν ἕσασθαι .
urn:cts:greekLit:tlg0012.tlg001.allen:24.647#αἳ δʼ ἴσαν ἐκ μεγάροιο δάος μετὰ χερσὶν ἔχουσαι ,
urn:cts:greekLit:tlg0012.tlg001.allen:24.648#αἶψα δʼ ἄρα στόρεσαν δοιὼ λέχεʼ ἐγκονέουσαι .
urn:cts:greekLit:tlg0012.tlg001.allen:24.649#τὸν δʼ ἐπικερτομέων προσέφη πόδας ὠκὺς Ἀχιλλεύς ·
urn:cts:greekLit:tlg0012.tlg001.allen:24.650#ἐκτὸς μὲν δὴ λέξο γέρον φίλε , μή τις Ἀχαιῶν
urn:cts:greekLit:tlg0012.tlg001.allen:24.651#ἐνθάδʼ ἐπέλθῃσιν βουληφόρος , οἵ τέ μοι αἰεὶ
urn:cts:greekLit:tlg0012.tlg001.allen:24.652#βουλὰς βουλεύουσι παρήμενοι , ἣ θέμις ἐστί ·
urn:cts:greekLit:tlg0012.tlg001.allen:24.653#τῶν εἴ τίς σε ἴδοιτο θοὴν διὰ νύκτα μέλαιναν ,
urn:cts:greekLit:tlg0012.tlg001.allen:24.654#αὐτίκʼ ἂν ἐξείποι Ἀγαμέμνονι ποιμένι λαῶν ,
urn:cts:greekLit:tlg0012.tlg001.allen:24.655#καί κεν ἀνάβλησις λύσιος νεκροῖο γένηται .
urn:cts:greekLit:tlg0012.tlg001.allen:24.656#ἀλλʼ ἄγε μοι τόδε εἰπὲ καὶ ἀτρεκέως κατάλεξον ,
urn:cts:greekLit:tlg0012.tlg001.allen:24.657#ποσσῆμαρ μέμονας κτερεϊζέμεν Ἕκτορα δῖον ,
urn:cts:greekLit:tlg0012.tlg001.allen:24.658#ὄφρα τέως αὐτός τε μένω καὶ λαὸν ἐρύκω .
urn:cts:greekLit:tlg0012.tlg001.allen:24.659#τὸν δʼ ἠμείβετʼ ἔπειτα γέρων Πρίαμος θεοειδής ·
urn:cts:greekLit:tlg0012.tlg001.allen:24.660#εἰ μὲν δή μʼ ἐθέλεις τελέσαι τάφον Ἕκτορι δίῳ ,
urn:cts:greekLit:tlg0012.tlg001.allen:24.661#ὧδέ κέ μοι ῥέζων Ἀχιλεῦ κεχαρισμένα θείης .
urn:cts:greekLit:tlg0012.tlg001.allen:24.662#οἶσθα γὰρ ὡς κατὰ ἄστυ ἐέλμεθα , τηλόθι δʼ ὕλη
urn:cts:greekLit:tlg0012.tlg001.allen:24.663#ἀξέμεν ἐξ ὄρεος , μάλα δὲ Τρῶες δεδίασιν .
urn:cts:greekLit:tlg0012.tlg001.allen:24.664#ἐννῆμαρ μέν κʼ αὐτὸν ἐνὶ μεγάροις γοάοιμεν ,
urn:cts:greekLit:tlg0012.tlg001.allen:24.665#τῇ δεκάτῃ δέ κε θάπτοιμεν δαινῦτό τε λαός ,
urn:cts:greekLit:tlg0012.tlg001.allen:24.666#ἑνδεκάτῃ δέ κε τύμβον ἐπʼ αὐτῷ ποιήσαιμεν ,
urn:cts:greekLit:tlg0012.tlg001.allen:24.667#τῇ δὲ δυωδεκάτῃ πολεμίξομεν εἴ περ ἀνάγκη .
urn:cts:greekLit:tlg0012.tlg001.allen:24.668#τὸν δʼ αὖτε προσέειπε ποδάρκης δῖος Ἀχιλλεύς ·
urn:cts:greekLit:tlg0012.tlg001.allen:24.669#ἔσται τοι καὶ ταῦτα γέρον Πρίαμʼ ὡς σὺ κελεύεις ·
urn:cts:greekLit:tlg0012.tlg001.allen:24.670#σχήσω γὰρ πόλεμον τόσσον χρόνον ὅσσον ἄνωγας .
urn:cts:greekLit:tlg0012.tlg001.allen:24.671#ὣς ἄρα φωνήσας ἐπὶ καρπῷ χεῖρα γέροντος
urn:cts:greekLit:tlg0012.tlg001.allen:24.672#ἔλλαβε δεξιτερήν , μή πως δείσειʼ ἐνὶ θυμῷ .
urn:cts:greekLit:tlg0012.tlg001.allen:24.673#οἳ μὲν ἄρʼ ἐν προδόμῳ δόμου αὐτόθι κοιμήσαντο
urn:cts:greekLit:tlg0012.tlg001.allen:24.674#κῆρυξ καὶ Πρίαμος πυκινὰ φρεσὶ μήδεʼ ἔχοντες ,
urn:cts:greekLit:tlg0012.tlg001.allen:24.675#αὐτὰρ Ἀχιλλεὺς εὗδε μυχῷ κλισίης ἐϋπήκτου ·
urn:cts:greekLit:tlg0012.tlg001.allen:24.676#τῷ δὲ Βρισηῒς παρελέξατο καλλιπάρῃος .
urn:cts:greekLit:tlg0012.tlg001.allen:24.677#ἄλλοι μέν ῥα θεοί τε καὶ ἀνέρες ἱπποκορυσταὶ
urn:cts:greekLit:tlg0012.tlg001.allen:24.678#εὗδον παννύχιοι μαλακῷ δεδμημένοι ὕπνῳ ·
urn:cts:greekLit:tlg0012.tlg001.allen:24.679#ἀλλʼ οὐχ Ἑρμείαν ἐριούνιον ὕπνος ἔμαρπτεν
urn:cts:greekLit:tlg0012.tlg001.allen:24.680#ὁρμαίνοντʼ ἀνὰ θυμὸν ὅπως Πρίαμον βασιλῆα
urn:cts:greekLit:tlg0012.tlg001.allen:24.681#νηῶν ἐκπέμψειε λαθὼν ἱεροὺς πυλαωρούς .
urn:cts:greekLit:tlg0012.tlg001.allen:24.682#στῆ δʼ ἄρʼ ὑπὲρ κεφαλῆς καί μιν πρὸς μῦθον ἔειπεν ·
urn:cts:greekLit:tlg0012.tlg001.allen:24.683#ὦ γέρον οὔ νύ τι σοί γε μέλει κακόν , οἷον ἔθʼ εὕδεις
urn:cts:greekLit:tlg0012.tlg001.allen:24.684#ἀνδράσιν ἐν δηΐοισιν , ἐπεί σʼ εἴασεν Ἀχιλλεύς .
urn:cts:greekLit:tlg0012.tlg001.allen:24.685#καὶ νῦν μὲν φίλον υἱὸν ἐλύσαο , πολλὰ δʼ ἔδωκας ·
urn:cts:greekLit:tlg0012.tlg001.allen:24.686#σεῖο δέ κε ζωοῦ καὶ τρὶς τόσα δοῖεν ἄποινα
urn:cts:greekLit:tlg0012.tlg001.allen:24.687#παῖδες τοὶ μετόπισθε λελειμμένοι , αἴ κʼ Ἀγαμέμνων
urn:cts:greekLit:tlg0012.tlg001.allen:24.688#γνώῃ σʼ Ἀτρεΐδης , γνώωσι δὲ πάντες Ἀχαιοί .
urn:cts:greekLit:tlg0012.tlg001.allen:24.689#ὣς ἔφατʼ , ἔδεισεν δʼ ὃ γέρων , κήρυκα δʼ ἀνίστη .
urn:cts:greekLit:tlg0012.tlg001.allen:24.690#τοῖσιν δʼ Ἑρμείας ζεῦξʼ ἵππους ἡμιόνους τε ,
urn:cts:greekLit:tlg0012.tlg001.allen:24.691#ῥίμφα δʼ ἄρʼ αὐτὸς ἔλαυνε κατὰ στρατόν , οὐδέ τις ἔγνω .
urn:cts:greekLit:tlg0012.tlg001.allen:24.692#ἀλλʼ ὅτε δὴ πόρον ἷξον ἐϋρρεῖος ποταμοῖο
urn:cts:greekLit:tlg0012.tlg001.allen:24.693#Ξάνθου δινήεντος , ὃν ἀθάνατος τέκετο Ζεύς ,
urn:cts:greekLit:tlg0012.tlg001.allen:24.694#Ἑρμείας μὲν ἔπειτʼ ἀπέβη πρὸς μακρὸν Ὄλυμπον ,
urn:cts:greekLit:tlg0012.tlg001.allen:24.695#Ἠὼς δὲ κροκόπεπλος ἐκίδνατο πᾶσαν ἐπʼ αἶαν ,
urn:cts:greekLit:tlg0012.tlg001.allen:24.696#οἳ δʼ εἰς ἄστυ ἔλων οἰμωγῇ τε στοναχῇ τε
urn:cts:greekLit:tlg0012.tlg001.allen:24.697#ἵππους , ἡμίονοι δὲ νέκυν φέρον . οὐδέ τις ἄλλος
urn:cts:greekLit:tlg0012.tlg001.allen:24.698#ἔγνω πρόσθʼ ἀνδρῶν καλλιζώνων τε γυναικῶν ,
urn:cts:greekLit:tlg0012.tlg001.allen:24.699#ἀλλʼ ἄρα Κασσάνδρη ἰκέλη χρυσῇ Ἀφροδίτῃ
urn:cts:greekLit:tlg0012.tlg001.allen:24.700#Πέργαμον εἰσαναβᾶσα φίλον πατέρʼ εἰσενόησεν
urn:cts:greekLit:tlg0012.tlg001.allen:24.701#ἑσταότʼ ἐν δίφρῳ , κήρυκά τε ἀστυβοώτην ·
urn:cts:greekLit:tlg0012.tlg001.allen:24.702#τὸν δʼ ἄρʼ ἐφʼ ἡμιόνων ἴδε κείμενον ἐν λεχέεσσι ·
urn:cts:greekLit:tlg0012.tlg001.allen:24.703#κώκυσέν τʼ ἄρʼ ἔπειτα γέγωνέ τε πᾶν κατὰ ἄστυ ·
urn:cts:greekLit:tlg0012.tlg001.allen:24.704#ὄψεσθε Τρῶες καὶ Τρῳάδες Ἕκτορʼ ἰόντες ,
urn:cts:greekLit:tlg0012.tlg001.allen:24.705#εἴ ποτε καὶ ζώοντι μάχης ἐκνοστήσαντι
urn:cts:greekLit:tlg0012.tlg001.allen:24.706#χαίρετʼ , ἐπεὶ μέγα χάρμα πόλει τʼ ἦν παντί τε δήμῳ .
urn:cts:greekLit:tlg0012.tlg001.allen:24.707#ὣς ἔφατʼ , οὐδέ τις αὐτόθʼ ἐνὶ πτόλεϊ λίπετʼ ἀνὴρ
urn:cts:greekLit:tlg0012.tlg001.allen:24.708#οὐδὲ γυνή · πάντας γὰρ ἀάσχετον ἵκετο πένθος ·
urn:cts:greekLit:tlg0012.tlg001.allen:24.709#ἀγχοῦ δὲ ξύμβληντο πυλάων νεκρὸν ἄγοντι .
urn:cts:greekLit:tlg0012.tlg001.allen:24.710#πρῶται τόν γʼ ἄλοχός τε φίλη καὶ πότνια μήτηρ
urn:cts:greekLit:tlg0012.tlg001.allen:24.711#τιλλέσθην ἐπʼ ἄμαξαν ἐΰτροχον ἀΐξασαι
urn:cts:greekLit:tlg0012.tlg001.allen:24.712#ἁπτόμεναι κεφαλῆς · κλαίων δʼ ἀμφίσταθʼ ὅμιλος .
urn:cts:greekLit:tlg0012.tlg001.allen:24.713#καί νύ κε δὴ πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg001.allen:24.714#Ἕκτορα δάκρυ χέοντες ὀδύροντο πρὸ πυλάων ,
urn:cts:greekLit:tlg0012.tlg001.allen:24.715#εἰ μὴ ἄρʼ ἐκ δίφροιο γέρων λαοῖσι μετηύδα ·
urn:cts:greekLit:tlg0012.tlg001.allen:24.716#εἴξατέ μοι οὐρεῦσι διελθέμεν · αὐτὰρ ἔπειτα
urn:cts:greekLit:tlg0012.tlg001.allen:24.717#ἄσεσθε κλαυθμοῖο , ἐπὴν ἀγάγωμι δόμον δέ .
urn:cts:greekLit:tlg0012.tlg001.allen:24.718#ὣς ἔφαθʼ , οἳ δὲ διέστησαν καὶ εἶξαν ἀπήνῃ .
urn:cts:greekLit:tlg0012.tlg001.allen:24.719#οἳ δʼ ἐπεὶ εἰσάγαγον κλυτὰ δώματα , τὸν μὲν ἔπειτα
urn:cts:greekLit:tlg0012.tlg001.allen:24.720#τρητοῖς ἐν λεχέεσσι θέσαν , παρὰ δʼ εἷσαν ἀοιδοὺς
urn:cts:greekLit:tlg0012.tlg001.allen:24.721#θρήνων ἐξάρχους , οἵ τε στονόεσσαν ἀοιδὴν
urn:cts:greekLit:tlg0012.tlg001.allen:24.722#οἳ μὲν ἄρʼ ἐθρήνεον , ἐπὶ δὲ στενάχοντο γυναῖκες .
urn:cts:greekLit:tlg0012.tlg001.allen:24.723#τῇσιν δʼ Ἀνδρομάχη λευκώλενος ἦρχε γόοιο
urn:cts:greekLit:tlg0012.tlg001.allen:24.724#Ἕκτορος ἀνδροφόνοιο κάρη μετὰ χερσὶν ἔχουσα ·
urn:cts:greekLit:tlg0012.tlg001.allen:24.725#ἆνερ ἀπʼ αἰῶνος νέος ὤλεο , κὰδ δέ με χήρην
urn:cts:greekLit:tlg0012.tlg001.allen:24.726#λείπεις ἐν μεγάροισι · πάϊς δʼ ἔτι νήπιος αὔτως
urn:cts:greekLit:tlg0012.tlg001.allen:24.727#ὃν τέκομεν σύ τʼ ἐγώ τε δυσάμμοροι , οὐδέ μιν οἴω
urn:cts:greekLit:tlg0012.tlg001.allen:24.728#ἥβην ἵξεσθαι · πρὶν γὰρ πόλις ἥδε κατʼ ἄκρης
urn:cts:greekLit:tlg0012.tlg001.allen:24.729#πέρσεται · ἦ γὰρ ὄλωλας ἐπίσκοπος , ὅς τέ μιν αὐτὴν
urn:cts:greekLit:tlg0012.tlg001.allen:24.730#ῥύσκευ , ἔχες δʼ ἀλόχους κεδνὰς καὶ νήπια τέκνα ,
urn:cts:greekLit:tlg0012.tlg001.allen:24.731#αἳ δή τοι τάχα νηυσὶν ὀχήσονται γλαφυρῇσι ,
urn:cts:greekLit:tlg0012.tlg001.allen:24.732#καὶ μὲν ἐγὼ μετὰ τῇσι · σὺ δʼ αὖ τέκος ἢ ἐμοὶ αὐτῇ
urn:cts:greekLit:tlg0012.tlg001.allen:24.733#ἕψεαι , ἔνθά κεν ἔργα ἀεικέα ἐργάζοιο
urn:cts:greekLit:tlg0012.tlg001.allen:24.734#ἀθλεύων πρὸ ἄνακτος ἀμειλίχου , ἤ τις Ἀχαιῶν
urn:cts:greekLit:tlg0012.tlg001.allen:24.735#ῥίψει χειρὸς ἑλὼν ἀπὸ πύργου λυγρὸν ὄλεθρον
urn:cts:greekLit:tlg0012.tlg001.allen:24.736#χωόμενος , ᾧ δή που ἀδελφεὸν ἔκτανεν Ἕκτωρ
urn:cts:greekLit:tlg0012.tlg001.allen:24.737#ἢ πατέρʼ ἠὲ καὶ υἱόν , ἐπεὶ μάλα πολλοὶ Ἀχαιῶν
urn:cts:greekLit:tlg0012.tlg001.allen:24.738#Ἕκτορος ἐν παλάμῃσιν ὀδὰξ ἕλον ἄσπετον οὖδας .
urn:cts:greekLit:tlg0012.tlg001.allen:24.739#οὐ γὰρ μείλιχος ἔσκε πατὴρ τεὸς ἐν δαῒ λυγρῇ ·
urn:cts:greekLit:tlg0012.tlg001.allen:24.740#τὼ καί μιν λαοὶ μὲν ὀδύρονται κατὰ ἄστυ ,
urn:cts:greekLit:tlg0012.tlg001.allen:24.741#ἀρητὸν δὲ τοκεῦσι γόον καὶ πένθος ἔθηκας
urn:cts:greekLit:tlg0012.tlg001.allen:24.742#Ἕκτορ · ἐμοὶ δὲ μάλιστα λελείψεται ἄλγεα λυγρά .
urn:cts:greekLit:tlg0012.tlg001.allen:24.743#οὐ γάρ μοι θνῄσκων λεχέων ἐκ χεῖρας ὄρεξας ,
urn:cts:greekLit:tlg0012.tlg001.allen:24.744#οὐδέ τί μοι εἶπες πυκινὸν ἔπος , οὗ τέ κεν αἰεὶ
urn:cts:greekLit:tlg0012.tlg001.allen:24.745#μεμνῄμην νύκτάς τε καὶ ἤματα δάκρυ χέουσα .
urn:cts:greekLit:tlg0012.tlg001.allen:24.746#ὣς ἔφατο κλαίουσʼ , ἐπὶ δὲ στενάχοντο γυναῖκες .
urn:cts:greekLit:tlg0012.tlg001.allen:24.747#τῇσιν δʼ αὖθʼ Ἑκάβη ἁδινοῦ ἐξῆρχε γόοιο ·
urn:cts:greekLit:tlg0012.tlg001.allen:24.748#Ἕκτορ ἐμῷ θυμῷ πάντων πολὺ φίλτατε παίδων ,
urn:cts:greekLit:tlg0012.tlg001.allen:24.749#ἦ μέν μοι ζωός περ ἐὼν φίλος ἦσθα θεοῖσιν ·
urn:cts:greekLit:tlg0012.tlg001.allen:24.750#οἳ δʼ ἄρα σεῦ κήδοντο καὶ ἐν θανάτοιό περ αἴσῃ .
urn:cts:greekLit:tlg0012.tlg001.allen:24.751#ἄλλους μὲν γὰρ παῖδας ἐμοὺς πόδας ὠκὺς Ἀχιλλεὺς
urn:cts:greekLit:tlg0012.tlg001.allen:24.752#πέρνασχʼ ὅν τινʼ ἕλεσκε πέρην ἁλὸς ἀτρυγέτοιο ,
urn:cts:greekLit:tlg0012.tlg001.allen:24.753#ἐς Σάμον ἔς τʼ Ἴμβρον καὶ Λῆμνον ἀμιχθαλόεσσαν ·
urn:cts:greekLit:tlg0012.tlg001.allen:24.754#σεῦ δʼ ἐπεὶ ἐξέλετο ψυχὴν ταναήκεϊ χαλκῷ ,
urn:cts:greekLit:tlg0012.tlg001.allen:24.755#πολλὰ ῥυστάζεσκεν ἑοῦ περὶ σῆμʼ ἑτάροιο
urn:cts:greekLit:tlg0012.tlg001.allen:24.756#Πατρόκλου , τὸν ἔπεφνες · ἀνέστησεν δέ μιν οὐδʼ ὧς .
urn:cts:greekLit:tlg0012.tlg001.allen:24.757#νῦν δέ μοι ἑρσήεις καὶ πρόσφατος ἐν μεγάροισι
urn:cts:greekLit:tlg0012.tlg001.allen:24.758#κεῖσαι , τῷ ἴκελος ὅν τʼ ἀργυρότοξος Ἀπόλλων
urn:cts:greekLit:tlg0012.tlg001.allen:24.759#οἷς ἀγανοῖσι βέλεσσιν ἐποιχόμενος κατέπεφνεν .
urn:cts:greekLit:tlg0012.tlg001.allen:24.760#ὣς ἔφατο κλαίουσα , γόον δʼ ἀλίαστον ὄρινε .
urn:cts:greekLit:tlg0012.tlg001.allen:24.761#τῇσι δʼ ἔπειθʼ Ἑλένη τριτάτη ἐξῆρχε γόοιο ·
urn:cts:greekLit:tlg0012.tlg001.allen:24.762#Ἕκτορ ἐμῷ θυμῷ δαέρων πολὺ φίλτατε πάντων ,
urn:cts:greekLit:tlg0012.tlg001.allen:24.763#ἦ μέν μοι πόσις ἐστὶν Ἀλέξανδρος θεοειδής ,
urn:cts:greekLit:tlg0012.tlg001.allen:24.764#ὅς μʼ ἄγαγε Τροίηνδʼ · ὡς πρὶν ὤφελλον ὀλέσθαι .
urn:cts:greekLit:tlg0012.tlg001.allen:24.765#ἤδη γὰρ νῦν μοι τόδε εἰκοστὸν ἔτος ἐστὶν
urn:cts:greekLit:tlg0012.tlg001.allen:24.766#ἐξ οὗ κεῖθεν ἔβην καὶ ἐμῆς ἀπελήλυθα πάτρης ·
urn:cts:greekLit:tlg0012.tlg001.allen:24.767#ἀλλʼ οὔ πω σεῦ ἄκουσα κακὸν ἔπος οὐδʼ ἀσύφηλον ·
urn:cts:greekLit:tlg0012.tlg001.allen:24.768#ἀλλʼ εἴ τίς με καὶ ἄλλος ἐνὶ μεγάροισιν ἐνίπτοι
urn:cts:greekLit:tlg0012.tlg001.allen:24.769#δαέρων ἢ γαλόων ἢ εἰνατέρων εὐπέπλων ,
urn:cts:greekLit:tlg0012.tlg001.allen:24.770#ἢ ἑκυρή , ἑκυρὸς δὲ πατὴρ ὣς ἤπιος αἰεί ,
urn:cts:greekLit:tlg0012.tlg001.allen:24.771#ἀλλὰ σὺ τὸν ἐπέεσσι παραιφάμενος κατέρυκες
urn:cts:greekLit:tlg0012.tlg001.allen:24.772#σῇ τʼ ἀγανοφροσύνῃ καὶ σοῖς ἀγανοῖς ἐπέεσσι .
urn:cts:greekLit:tlg0012.tlg001.allen:24.773#τὼ σέ θʼ ἅμα κλαίω καὶ ἔμʼ ἄμμορον ἀχνυμένη κῆρ ·
urn:cts:greekLit:tlg0012.tlg001.allen:24.774#οὐ γάρ τίς μοι ἔτʼ ἄλλος ἐνὶ Τροίῃ εὐρείῃ
urn:cts:greekLit:tlg0012.tlg001.allen:24.775#ἤπιος οὐδὲ φίλος , πάντες δέ με πεφρίκασιν .
urn:cts:greekLit:tlg0012.tlg001.allen:24.776#ὣς ἔφατο κλαίουσʼ , ἐπὶ δʼ ἔστενε δῆμος ἀπείρων .
urn:cts:greekLit:tlg0012.tlg001.allen:24.777#λαοῖσιν δʼ ὃ γέρων Πρίαμος μετὰ μῦθον ἔειπεν ·
urn:cts:greekLit:tlg0012.tlg001.allen:24.778#ἄξετε νῦν Τρῶες ξύλα ἄστυ δέ , μὴ δέ τι θυμῷ
urn:cts:greekLit:tlg0012.tlg001.allen:24.779#δείσητʼ Ἀργείων πυκινὸν λόχον · ἦ γὰρ Ἀχιλλεὺς
urn:cts:greekLit:tlg0012.tlg001.allen:24.780#πέμπων μʼ ὧδʼ ἐπέτελλε μελαινάων ἀπὸ νηῶν
urn:cts:greekLit:tlg0012.tlg001.allen:24.781#μὴ πρὶν πημανέειν πρὶν δωδεκάτη μόλῃ ἠώς .
urn:cts:greekLit:tlg0012.tlg001.allen:24.782#ὣς ἔφαθʼ , οἳ δʼ ὑπʼ ἀμάξῃσιν βόας ἡμιόνους τε
urn:cts:greekLit:tlg0012.tlg001.allen:24.783#ζεύγνυσαν , αἶψα δʼ ἔπειτα πρὸ ἄστεος ἠγερέθοντο .
urn:cts:greekLit:tlg0012.tlg001.allen:24.784#ἐννῆμαρ μὲν τοί γε ἀγίνεον ἄσπετον ὕλην ·
urn:cts:greekLit:tlg0012.tlg001.allen:24.785#ἀλλʼ ὅτε δὴ δεκάτη ἐφάνη φαεσίμβροτος ἠώς ,
urn:cts:greekLit:tlg0012.tlg001.allen:24.786#καὶ τότʼ ἄρʼ ἐξέφερον θρασὺν Ἕκτορα δάκρυ χέοντες ,
urn:cts:greekLit:tlg0012.tlg001.allen:24.787#ἐν δὲ πυρῇ ὑπάτῃ νεκρὸν θέσαν , ἐν δʼ ἔβαλον πῦρ .
urn:cts:greekLit:tlg0012.tlg001.allen:24.788#ἦμος δʼ ἠριγένεια φάνη ῥοδοδάκτυλος Ἠώς ,
urn:cts:greekLit:tlg0012.tlg001.allen:24.789#τῆμος ἄρʼ ἀμφὶ πυρὴν κλυτοῦ Ἕκτορος ἔγρετο λαός .
urn:cts:greekLit:tlg0012.tlg001.allen:24.790#αὐτὰρ ἐπεί ῥʼ ἤγερθεν ὁμηγερέες τʼ ἐγένοντο
urn:cts:greekLit:tlg0012.tlg001.allen:24.791#πρῶτον μὲν κατὰ πυρκαϊὴν σβέσαν αἴθοπι οἴνῳ
urn:cts:greekLit:tlg0012.tlg001.allen:24.792#πᾶσαν , ὁπόσσον ἐπέσχε πυρὸς μένος · αὐτὰρ ἔπειτα
urn:cts:greekLit:tlg0012.tlg001.allen:24.793#ὀστέα λευκὰ λέγοντο κασίγνητοί θʼ ἕταροί τε
urn:cts:greekLit:tlg0012.tlg001.allen:24.794#μυρόμενοι , θαλερὸν δὲ κατείβετο δάκρυ παρειῶν .
urn:cts:greekLit:tlg0012.tlg001.allen:24.795#καὶ τά γε χρυσείην ἐς λάρνακα θῆκαν ἑλόντες
urn:cts:greekLit:tlg0012.tlg001.allen:24.796#πορφυρέοις πέπλοισι καλύψαντες μαλακοῖσιν .
urn:cts:greekLit:tlg0012.tlg001.allen:24.797#αἶψα δʼ ἄρʼ ἐς κοίλην κάπετον θέσαν , αὐτὰρ ὕπερθε
urn:cts:greekLit:tlg0012.tlg001.allen:24.798#πυκνοῖσιν λάεσσι κατεστόρεσαν μεγάλοισι ·
urn:cts:greekLit:tlg0012.tlg001.allen:24.799#ῥίμφα δὲ σῆμʼ ἔχεαν , περὶ δὲ σκοποὶ ἥατο πάντῃ ,
urn:cts:greekLit:tlg0012.tlg001.allen:24.800#μὴ πρὶν ἐφορμηθεῖεν ἐϋκνήμιδες Ἀχαιοί .
urn:cts:greekLit:tlg0012.tlg001.allen:24.801#χεύαντες δὲ τὸ σῆμα πάλιν κίον · αὐτὰρ ἔπειτα
urn:cts:greekLit:tlg0012.tlg001.allen:24.802#εὖ συναγειρόμενοι δαίνυντʼ ἐρικυδέα δαῖτα
urn:cts:greekLit:tlg0012.tlg001.allen:24.803#δώμασιν ἐν Πριάμοιο διοτρεφέος βασιλῆος .
urn:cts:greekLit:tlg0012.tlg001.allen:24.804#ὣς οἵ γʼ ἀμφίεπον τάφον Ἕκτορος ἱπποδάμοιο .
